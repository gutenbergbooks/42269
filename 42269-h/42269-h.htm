<!DOCTYPE html PUBLIC "-//W3C//DTD XHTML 1.1//EN"
    "http://www.w3.org/TR/xhtml11/DTD/xhtml11.dtd">
<html xmlns="http://www.w3.org/1999/xhtml" xml:lang="nl">
<head>
<meta http-equiv="Content-Type" content="text/html; charset=UTF-8" />
<title>The Project Gutenberg eBook of Nederlandsche dames en heeren, by Jan ten Brink</title>
  <style type="text/css">

h1           {text-align: center; clear: both; margin-top: 2em; margin-bottom: 2em;
              font-size: 125%;}
h2           {text-align: center; clear: both; margin-top: 3em; margin-bottom: 1em;
              font-size: 100%; page-break-before: always;}
h3           {text-align: center; clear: both; margin-top: 2em; margin-bottom: 1em;
              font-size: 100%; font-weight: normal;}
h4           {text-align: center; clear: both; margin-top: 2em; margin-bottom: 1em;
              font-size: 100%; font-weight: normal;}

h2.h2inh     {font-size: 167%;}
big          {font-size: 167%;}

p            {text-align: justify; text-indent: 1em;}
p.tp         {margin-top: 3em; margin-bottom: 3em; text-align: center; text-indent: 0em;}
p.subh2      {margin-top: 1em; margin-bottom: 1em; text-align: center; text-indent: 0em;
              font-weight: normal;}
p.subh3      {margin-top: 1em; margin-bottom: 1em; text-align: justify;
              margin-left: 2em; text-indent: -2em;
              font-weight: bold;}
p.subh3b     {margin-top: 1em; margin-bottom: 1em; text-align: center;
              font-weight: bold;}
p.quote      {margin-top: 2em; margin-bottom: 2em; margin-left: 4em; text-indent: -1em;}

div.title    {margin-top: 3em; margin-bottom: 3em; text-align: center;
              page-break-before: always; page-break-after: always;}
div.voorblad {margin-top: 3em; margin-bottom: 1em; text-align: center; font-size: 100%;
              page-break-before: always; page-break-after: always;}
div.verso    {margin-top: 5em; margin-bottom: 4em; margin-left: auto; margin-right: auto;
              text-align: center;
              page-break-before: always; page-break-after: always;}
div.introquote {margin-top: 2em; margin-bottom: 2em;
                margin-left: 33%; text-align: right; font-size: 75%;}
div.inhoud   {margin-top: 3em; margin-bottom: 3em;
              page-break-before: always; page-break-after: always;}
div.einde    {margin-top: 3em; margin-bottom: 3em; text-align: center; font-variant: small-caps;}

/* TB */
hr           {width: 18%; clear: both; border: 1px solid black;
              margin-top: 1.5em; margin-bottom: 1.5em; margin-left: auto; margin-right: auto;}
hr.tb        {border-style: none;}
hr.fnsep     {width: 18%; margin-top: 0.5em; margin-bottom: 1em;
              margin-left: 0; margin-right: 0; text-align: left;}
hr.chend     {width: 18%; margin-top: 1.5em; margin-bottom: 1.5em;}
hr.chbegin   {width: 18%; margin-top: 1em; margin-bottom: 1em;}

.pagenum     {/* uncomment the next line for invisible page numbers */
              /* visibility: hidden;  */
              position: absolute; left: 93%; text-indent: 0em; text-align: right;
              font-size: small; font-weight: normal; font-variant: normal; font-style: normal;
              letter-spacing: normal; color: #888888;}
span[title].pagenum:after {content: "[" attr(title) "] ";}

/* TABLES */
table        {margin-left: auto; margin-right: auto;
              padding: 0; border: 0; border-collapse: collapse;}
.toc         {margin-top: 3em; margin-bottom: 1em; font-size: 75%;}
td.tdl       {text-align: left; padding-left: 1.5em; padding-right: 0.5em; text-indent: -1em;}
td.tdr       {text-align: right; padding-left: 0.5em; padding-right: 0.5em;}

/* ALIGN */
.clear       {clear: both;}
.right       {text-align: right;}
.rind2       {padding-right: 2em;}

sup          {vertical-align: 0.3em; font-size: 75%;}
.smcap       {font-size: 80%;}
.mixcap      {font-variant: small-caps;}
.nobold      {font-weight: normal;}
.g           {letter-spacing: 0.2em; margin-right: -0.2em; font-weight: normal; font-style: normal;}
.smalled     {letter-spacing: -0.1em;}
ins.corr     {border-bottom: 1px dotted red; text-decoration: none;}

/* IMAGES */
img          {border: 0;}
.floatleft   {text-indent: 0em; float: left; width: auto;}
.floatright  {text-align: left; text-indent: 0em; float: right; width: auto;}
.figcenter   {margin: auto; text-align: center;}

/* FOOTNOTES */
.footnote        {margin-left: 0; margin-right: 0; font-size: 75%; text-align: justify; }
.footnote .label {padding-right: 1.5em; text-decoration: none;}
.fnanchor        {text-decoration: none; margin-left: 0.05em;}

/* POETRY */
.intropoem       {text-align: right; margin-bottom: 2em; font-size: 75%;}
.poemcenter      {text-align: center; font-size: 75%;}
.poem            {margin-left: 7%; margin-right: 7%; text-align: left; display: inline-block;}
.poem br         {display: none;}
.poem .stanza    {margin: 1em 2em 1em 0em;}
.poem .source    {margin: -0.5em 0em 1em 0em; text-align: right;}
.poem .kop       {margin: 2em auto 2em auto; text-align: center;}

.poem div.i0     {display: block; margin-left: 0em; padding-left: 8em; text-indent: -8em;}
.poem div.i2     {display: block; margin-left: 1em; padding-left: 8em; text-indent: -8em;}
.poem div.i4     {display: block; margin-left: 2em; padding-left: 8em; text-indent: -8em;}

.size60      {font-size: 60%;}
.size80      {font-size: 80%;}
.size125     {font-size: 125%;}
.size133     {font-size: 133%;}
.size145     {font-size: 145%;}
.size167     {font-size: 167%;}
.size200     {font-size: 200%;}

/* Transcriber Note */
.TNbox       {border: 1px solid; padding: 1em; font-family: sans-serif; font-size: 90%;
              page-break-after: always;}
.TNbox h2    {font-variant: small-caps; font-size: 130%; letter-spacing: 0;
              margin-top: 1em; margin-bottom: 1em; line-height: 2em;
              page-break-before: avoid;}
.TNbox p     {text-indent: 0em; margin-top: 0.7em; margin-bottom: 0.7em;}
.TNbox table {width: 100%; font-size: 90%;}
.TNbox th    {text-align: left;}
.TNbox td    {text-align: left; vertical-align: top;}
td.td2       {width: 20%;}
td.td4       {width: 40%;}

@media screen
  {
    body              {margin-left: 8%; margin-right: 8%;}
    p                 {margin-top: .4em; margin-bottom: .4em;}
    .TNbox            {margin: 10% 10% 5% 10%; background-color: #dddddd;}
    ins.corr2         {border-bottom: 1px dotted red; text-decoration: none;}
    .tnhide           {display: inline;}
  }

@media print
  {
    p                 {margin: 0;}
    .pagenum          {display: none;}
    ins               {border: none;}
    ins.corr2         {border: none; text-decoration: none;}
    .tnhide           {display: none;}
  }

@media handheld
  {
    body              {margin-left: 2%; margin-right: 2%;}
    p                 {margin-top: .2em; margin-bottom: .2em;}
    .g                {letter-spacing: 0em; margin-right: 0em; font-style: italic;}
    .pagenum          {display: none;}
    ins               {border: none;}
    ins.corr2         {border: none; text-decoration: none;}
    .tnhide           {display: none;}
  }

    h1.pg   { margin-top: 0em;
              margin-bottom: 1em;
              font-size: 190%;}
    h3.pg   { margin-bottom: 0em;
              font-size: 110%;
              font-weight: bold;}
    hr.full { width: 100%;
              margin-top: 3em;
              margin-bottom: 0em;
              margin-left: auto;
              margin-right: auto;
              height: 4px;
              border-width: 4px 0 0 0; /* remove all borders except the top one */
              border-style: solid;
              border-color: #000000;
              clear: both; }
  </style>
</head>
<body>
<h1 class="pg">The Project Gutenberg eBook, Nederlandsche dames en heeren, by Jan ten
Brink</h1>
<p>&nbsp;</p>
<div class="TNbox">

  <h2>Opmerkingen van de bewerker</h2>

  <p>De tekst in dit bestand wordt weergegeven in de originele, verouderde spelling.
  Er is geen poging gedaan de tekst te moderniseren.</p>

  <p>Afgebroken woorden aan het einde van de regel zijn stilzwijgend hersteld.<br />
  De voetnoten zijn hernummerd en verplaatst naar het eind van het hoofdstuk.</p>

  <p>Overduidelijke druk- en spelfouten in het origineel zijn gecorrigeerd<span class="tnhide">; deze zijn voorzien van een
  <ins class="corr" title="Bron: dnnne roed stipppellijn">dunne rode stippellijn</ins>,
  waarbij de Brontekst via een zwevende pop-up beschikbaar is</span>.<br />
  Variaties in spelling (met/zonder accent, met/zonder koppelteken, met/zonder spatie) zijn behouden.</p>

  <p>Een overzicht van de aangebrachte correcties is te vinden aan
  <a href="#correctie">het eind van dit bestand</a>.</p>

</div>
<p>&nbsp;</p>
<hr class="full" />
<p>&nbsp;</p>
<p>&nbsp;</p>

<div class="figcenter" style="width: 508px;">
  <img class="floatleft" src="images/rug.jpg" width="81" height="670" alt="rug"
      title="rug [Jan ten Brink ROMANTISCHE·WERKEN   Nederlandsche·Dames·en·Heeren" /><img
  class="floatright" src="images/cover.jpg" width="427" height="670" alt="voorzijde"
      title="voorzijde [Dr. Jan ten Brink   Romantische·Werken" />
  <div class="clear"></div>
</div>

<p><span class="pagenum" title="i">&nbsp;</span><a id="p_i"></a></p>

<div class="voorblad">
   <h1>NEDERLANDSCHE DAMES EN HEEREN.</h1>
</div>

<p><span class="pagenum" title="ii">&nbsp;</span><a id="p_ii"></a></p>

<p><span class="pagenum" title="iii"><br />&nbsp;</span><a id="p_iii"></a></p>

<div class="title">

  <p class="tp size167">NEDERLANDSCHE<br />
  <big>DAMES EN HEEREN.</big></p>

  <p class="tp size125">NOVELLEN.</p>

  <p class="tp size60">DOOR</p>

  <p class="tp size145">D<sup>R</sup>. JAN TEN BRINK.</p>

  <p class="tp size80"><b><i>Vierde Druk.</i></b></p>

  <p class="tp">LEIDEN.&mdash;A. W. SIJTHOFF.</p>

</div>

<p><span class="pagenum" title="iv">&nbsp;</span><a id="p_iv"></a></p>

<div class="verso"></div>

<p><span class="pagenum" title="1"><br />&nbsp;</span><a id="p_1"></a></p>

<h2 class="size200 nobold smalled"><a id="Begrafenis">Eene begrafenis in den Zuid-Atlantischen Oceaan.</a></h2>

<hr class="chbegin" />

<div class="intropoem">
  <div class="poem">
    <div class="stanza" xml:lang="de">
      <div class="i0">&bdquo;Ach Gott, wie Einem die Tage<br /></div>
      <div class="i0">Langweilig hier vergehn!<br /></div>
      <div class="i0">Nur wenn sie Einen begraben,<br /></div>
      <div class="i0">Bekommen wir Etwas zu sehn.&rdquo;<br /></div>
    </div>
    <div class="source">
      <div class="i0 smcap">HEINRICH HEINE.<br /></div>
    </div>
  </div>
</div>

<h3>I.</h3>

<p>De zuid-oost-passaat blies in de volle zeilen. Het fregat Ajax
stoof lustig vooruit door den blauwen plas. Er was vroolijke
beweging en leven op het dek. De zonnetent was uitgespannen.
In de schaduw verzamelde zich een groot aantal der passagiers
en der equipage. Ieder toonde dien morgen bijna een
vroolijk lachend gezicht. De Kaapsche stormen waren gelukkig
voorbij met al hun windgebulder, hooge zeeën, slingeringen
en verdere ellenden. De kapitein stond op de kampanje, en
keek vergenoegd naar de breede kringen van zilverwit schuim,
die zich gestaag in het kielwater vertoonden. De stuurman
van de wacht verwonderde zich niet over de rustige vroolijkheid
des gezagvoerders, hij stak eene extra-sigaar op, en dacht
aan Amsterdam, aan thuis en aan Lize. De zeilenmaker zat
met zijne maats onder de zonnetent bij den grooten mast en
zong onder 't werk soms een luchtig en los matrozendeuntje.
Zelfs de kleine scheepsjongen, die dagelijks zoo knorrig met
een veel te zwaren last borden kwam aanzwoegen, volbracht
ditmaal zijne reis van de kerk naar de kombuis met een
<span class="pagenum" title="2">&nbsp;</span><a id="p_2"></a>opmerkelijk tevreden gelaat. En Janmaat was op de voorplecht
rondom den fokkemast bezig, om kippen- en ganzenhokken
schoon te maken, om kwinkslagen te smeden, en verlangend
uit te zien naar den derden stuurman met de steenen jeneverkruik
en het kleine blikken bekertje.</p>

<p>Het grootste deel der passagiers liep aangenaam koutend
aan stuurboordszijde tusschen den grooten mast en den bezaansmast
op en neer. Eene dame van rijperen leeftijd en
een bleek jongmensch zijn in druk gesprek. Men klaagt over
den langen duur der reis en het reeds geleden gevaar. Men
verheugt zich, dat het schip thans zulk eene goede vaart
maakt. Men spreekt van de aankomst in Nederland. Mevrouw
Muntingh had zich nooit voorgesteld alleen naar Nederland
terug te keeren met hare kinderen. Had niet eene hevige
tropische ziekte haar man plotseling gedood, dan zoude ze
eerst twee jaren later met hem voor goed naar 't vaderland
zijn teruggekomen, om in zijne welverdiende rust na zwaren
arbeid te deelen. De jonge Schalcken had nooit durven hopen,
zoo spoedig zijn vaderland te zullen terugzien, maar eene
leverziekte had hem krachtig geholpen, om het gewenscht
verlof van de regeering te verkrijgen.</p>

<p>Beide wandelaars hebben dit gesprek reeds ettelijke malen
gevoerd&mdash;'t was al zoo lang geleden, dat ze de reede van
Batavia verlaten hadden&mdash;en niet altijd vinden ze nieuwe stof
tot een gesprek. Zwijgende beschouwen ze eene groep, die
dicht naast hen luid lachend en schertsend op een ledig kippenhok
bijeenzit. Die groep is hunne aandacht overwaardig.
't Zijn vijf levenslustige, frissche kinderen en een oud-Indisch
soldaat.</p>

<p>De soldaat knutselde schuitjes en figuurtjes uit wit papier,
om de twee jongste meisjes te vermaken. De drie oudste
kinderen, een meisje van elf en twee jongens van negen en
acht jaren, zouden ook wel gaarne een schuitje hebben, maar
ze zijn toch te groot, om het te durven vragen. Allen staren
met blinkende oogen naar den kunstenaar, en volgen iedere
<span class="pagenum" title="3">&nbsp;</span><a id="p_3"></a>zijner bewegingen met ingespannen aandacht. De soldaat is
een man van middelbare jaren, en toch is zijn gelaat gerimpeld
en getaand als van een grijsaard. De groote knevel is
bijna geheel wit. De onbevallige kapotjas, gevlekt en versleten,
wordt buitengewoon eerwaardig en deftig door het ridderkruis
der Militaire Willems-Orde.</p>

<p>Aan zijne kniëen staan de twee jongste kinderen, luchtig
in 't wit gekleed, blank, rozenrood, met fijn krullende, blonde
hairen. Het oudste meisje zit op een hoek van 't kippenhok,
de nog wat magere armen over den breeden witten boezelaar
gekruist. Haar gezichtje schittert van die doorschijnende, smettelooze
blankheid, welke zelfs de tropische zon eerbiedigt. De
diepe, blauwe oogen zien naar de handen van den soldaat,
alsof ze hem het geheim zijner kunst wilden ontfutselen, doch
tevens verbergt er zich maar zeer onvolkomen eene groote
mate van genegenheid en belangstelling in voor den grijzen
kunstenaar, die met bevende vingeren zijne taak voltooit.</p>

<p>De kinderen van mevrouw Muntingh hadden in den vriendelijken
sergeant Van Laar een gewenschten speelmakker
gevonden. Van den eersten dag reeds af hadden Frits en
Willem met hem gesproken, hem gevraagd of 't schip ook
omslaan kon, als 't hard woei, hem verteld, dat ze te Batavia
in zoo'n mooi huis gewoond hadden, en dat ze ieder zoo'n
aardig zwart paardje hadden bezeten. Van Laar had op alles
geantwoord naar zijne korte, flinke, eenvoudige wijze, en niet
lang duurde het, of al de kinderen waren met hem verbroederd,
en dagelijks zochten ze zijn gezelschap. Van Laar had
een uitmuntenden trant om met kinderen om te gaan, hun
iets te vertellen, of zoodanig hen bezig te houden, dat ze zich
vermaakten. Hij kende eene groote menigte kleine kunstgrepen,
die een kind gelukkig kunnen maken, hij knipte en
knutselde alles uit hout en papier, wat hunne jeugdige verbeelding
zich maar voorstellen konde: huizen, klapperboomen,
paarden, schepen en matrozen.</p>

<p>Ditmaal hebben ze allen eene geruime poos gezwegen. Ieder
<span class="pagenum" title="4">&nbsp;</span><a id="p_4"></a>is vol belangstelling in den ondernomen arbeid, en wacht vol
inspanning, dat een groot schip met drie masten en volle
zeilen van stapel zal loopen.</p>

<p>&bdquo;Ziedaar, Jetje!&rdquo;&mdash;zegt hij eindelijk tot een der jongste
meisjes&mdash;&bdquo;daar heb je nu een schip als onze Ajax. Een rare
naam, jongens, he? Het schip, waarmee ik uit Holland ben
gekomen, heette: de Zeemeeuw!&rdquo;</p>

<p>&bdquo;Is dat al lang geleden, Van Laar?&rdquo;&mdash;vraagt Marie, de
oudste.</p>

<p>&bdquo;Al meer dan vijf en twintig jaren, jongejuffrouw! Ik was
toen een wild, jong ventje van zeventien jaar, een rakker,
een deugniet, een slecht mensch!&rdquo;</p>

<p>&bdquo;Och kom, Van Laar! dat meen je niet!&rdquo;</p>

<p>&bdquo;Toch waar, jongejuffrouw! Ik ben een Amsterdamsche
jongen&mdash;je weet wel, Amsterdam, die groote, rijke, brave
stad in Holland!&rdquo;</p>

<p>&bdquo;Ja zeker!&rdquo;&mdash;valt Frits in&mdash;&bdquo;daar gaan we allen te zaam
met Mama heen, als we in Holland zijn!&rdquo;</p>

<p>&bdquo;Nu, zie je, jongelui! ik ben in Amsterdam geboren; mijne
moeder&mdash;<em class="g">kasian</em> die brave vrouw!&mdash;zat met een stalletje
bij de Eenhoornsluis, en we woonden in een kelder op den
Haarlemmerdijk, want mijn vader was kruier of zoo iets. Ik
kreeg slaag genoeg van mijn vader, maar ik maakte het er
ook naar. Later liep ik de deur uit en verkocht ik zwavelstokken,
maar eigenlijk deed ik niets dan ondeugendheden.
Toen ik het al te bont gemaakt had, ging ik als scheepsjongen
varen, en zoo ben ik voor 't eerst in Indië gekomen!&rdquo;</p>

<p>&bdquo;En hoe ging het toen verder, Van Laar?&rdquo;</p>

<p>&bdquo;Och, slecht! Ik maakte een paar reizen, en eindelijk joeg
de kapitein mij weg. Ik wist dadelijk, wat ik doen zou, en
nam dienst naar Oost-Indië. Het waren harde jaren, die volgden.
Ik gedroeg me slecht, en viel van de eene zware straf
in de andere. Eindelijk kwam er eene expeditie. Bij iedere
schermutseling met de blauwen vocht ik als een razende,
want ik gaf in dien tijd geen duit voor mijn leven. Op het
<span class="pagenum" title="5">&nbsp;</span><a id="p_5"></a>laatst, toen onze compagnie eene <em class="g">benting</em> moest bestormen,
vloog ik zelf het eerst met gevelde bajonet in de bres. Ik
stak als een duivel onder de blauwen rond, die met <em class="g">klewangs</em>
en <em class="g">goloks</em> me wel honderd keer hadden kunnen
van kant maken, maar mijne kameraden kwamen er ook bij,
en zoo brachten we dat troepje spoedig tot zwijgen. Ik pakte
zoo'n blauwen Prins, die ons al veel kwaad had gedaan, en
bracht hem levend bij mijn kapitein. En zie je, jongens!
daarom heeft onze geëerbiedigde Koning Willem III mij dit
kruis gegeven!&rdquo;</p>

<p>Van Laar was bij de laatste woorden opgestaan, en maakte
langzaam het militair saluut.</p>

<p>&bdquo;Dat was heerlijk, Van Laar!&rdquo;&mdash;riep Marie uit, wier oogen
van geestdrift fonkelden.&mdash;&bdquo;Wat zal je moeder toen blij geweest
zijn!&rdquo;</p>

<p>&bdquo;De arme ziel! God weet, of ze het ooit gehoord heeft!&rdquo;</p>

<p>&bdquo;Heb je haar dan geen brief gestuurd?&rdquo;</p>

<p>Van Laar legde peinzend papier en schaar weg. Zachtjes
het hoofd schuddend stond hij op, en liep schielijk naar de
voorplecht.</p>

<hr class="chend" />

<h3>II.</h3>

<p>De passagiers van de Ajax klaagden soms over de eentonigheid
der zeereis. Op zekeren morgen&mdash;'t was vier
dagen na onze eerste kennismaking&mdash;kwam er eene gewichtige
tijding tot hen, die den geheelen dag stof tot spreken
gaf. Vraag het maar aan de kleine meisjes van mevrouw
Muntingh, die met een half ernstig, half lachend gezicht u
aanstonds zullen toeroepen: &bdquo;Van Laar is dood!&rdquo;</p>

<p>Van Laar was dood. Plotseling was hij ongesteld geworden,
snel had eene zware ziekte het ondermijnd en uitgeput gestel
ten grave gesleept. Marie Muntingh had elken morgen en
<span class="pagenum" title="6">&nbsp;</span><a id="p_6"></a>avond den scheepsdokter uitgehoord, Frits en Willem telkenmaal
gevraagd, of ze niet eens bij Van Laar mochten komen,
maar de scheepsdokter had het hoofd geschud, en zich druk
beziggehouden met het bereiden van een nieuwen drank.
't Was een uitmuntend jongmensch, die scheepsdokter, knapper
en vaardiger dan meest al zijne ambtgenooten, maar
tegen zoo'n zware ziekte, als Van Laar trof, was geen kruid in
zijne medicijnkist bestand.</p>

<p>Den volgenden dag maakte de kapitein bij 't ontbijt bekend,
dat Van Laar te één uur zou begraven worden. Hierop
volgde ruggespraak tusschen den bleeken Schalcken en een
gepensionneerden, dikken majoor der Oost-Indische infanterie.
Daar beide heeren met mevrouw Muntingh het voltallige korps
der passagiers van de Ajax uitmaakten, achtten ze het oorbaar
beiden bij de begrafenis aanwezig te zijn. Schalcken gaf
daarbij te kennen, dat hij een zwarten rok en eene witte
das zou aandoen, terwijl de majoor van zijne zijde de verzekering
gaf in uniform te zullen verschijnen. Frits en Willem
kregen van hunne moeder vergunning, om de nieuwe zwarte
buisjes &bdquo;voor Holland&rdquo; te mogen dragen, en mee te gaan, als
de heeren Van Laar gingen begraven. En Marie vroeg ook,
om mee te gaan, en telkens weer, maar mevrouw Muntingh
zei, dat het niet voegde, dat er geen meisjes op begrafenissen
kwamen, enz. Zoo spoedig Marie dit begrepen had, legde ze
het hoofd tegen den rug der sofa in de kajuit en weende den
heelen morgen bitterlijk.</p>

<hr class="tb" />

<p>'t Sloeg juist twee glazen. De heeren stonden op de kampanje,
en zagen op hun uurwerk. Daarop knikte Schalcken,
die met zijne witte das er nog bleeker dan gewoonlijk uitzag,
tegen den majoor, en fluisterde: &bdquo;Een uur!&rdquo; Beiden klommen
langzaam de kampanjetrap af en stapten deftig naar voren.
Daar vonden ze den kapitein met een eerwaardigen, langen
zwarten jas en een officieel gezicht, Frits en Willem Muntingh,
die elkaar bij de hand vasthielden, en doodsbleek samen fluisterden,
<span class="pagenum" title="7">&nbsp;</span><a id="p_7"></a>eindelijk den scheepsdokter, die met de handen in den
zak het dek op en neer liep.</p>

<p>'t Was een dag zonder zonneschijn. De tent was niet uitgerold
en het matte, bleeke licht viel loodrecht op het dek.
De passaat blies nog met volle kracht in de bolle zeilen. De
Ajax stampte zeer voelbaar. Buiten bruisten de blauwe baren
met hare kronen van zilverschuim. 't Was of ze heden vreemder
en geheimzinniger lied zongen, dan ooit te voren. Eene omstandigheid
alleen verried de dingen, die komen zouden. Bij de
valreep was de rand der verschansing weggenomen&mdash;evenals
bij gelukkige aankomst in 't vaderland, wanneer een trap in
die opening bevestigd wordt, en de passagiers naar wal gaan.
Heden was er maar één in 't vaderland aangekomen!</p>

<p>De kapitein geeft een wenk. De heeren en de beide knapen
scharen zich om hem heen. Bij den grooten mast komt een
eenvoudige optocht te voorschijn. 't Is het lijk van den ontslapene,
in de Nederlandsche driekleur gewikkeld, op eene
plank gedragen door Janmaat. De tweede stuurman plaatst
zich bij de scheepsklok, en klept statig den doodenmarsch.
Driemaal trekt de trein van den grooten mast tot halfweg
den bezaansmast langs stuurboord en bakboord. De Ajax stampt
duchtig op en neer, de forsche matrozen veranderen er hun
langzamen, eerbiedigen tred niet om. In 't eind staat men stil
bij de valreep. De plank wordt in de opening der verschansing
gelegd. Met drie tusschenpoozen wordt ze naar buiten geschoven,
daarna heft men haar op en.... pijlsnel verdwijnt
het lijk in de golven.</p>

<p>Er heerschte eene doodelijke stilte in 't ronde. De kapitein
ziet de heeren zeer officiëel aan, en verwondert zich, dat de
majoor niet gesproken heeft. De heeren zien elkaar zeer deftig
aan, en knikken, alsof ze zeggen wilden, dat het hoog tijd
werd rok en uniform zoo spoedig mogelijk af te leggen. Frits
en Willem Muntingh houden elkaar nog altijd bij de hand
vast, terwijl groote tranen in stilte langs hunne wangen rollen.</p>

<p>En daarbuiten stoof en bruiste en rees en daalde en woelde
<span class="pagenum" title="8">&nbsp;</span><a id="p_8"></a>en klaagde de zee. Zij alleen zong een treurlied over den doode.</p>

<p>Twintig jaren had hij het vaderland trouw gediend, de wilde
Amsterdamsche jongen, twintig jaren had hij voor diezelfde
dierbare kleuren gestreden, die hem thans ten lijkwade zijn
geschonken. Zie, de baren rijzen hooger en ploffen over elkaar
heen, of ze haast hadden om het den geheelen oceaan te verkondigen,
dat ze een koel en ongenaakbaar graf hebben toebereid
voor den gestorven strijder.</p>

<p>'t Is een buitengewoon klein stofdeel in de groote menschenmaatschappij:
één Indisch soldaat! Er vallen zoovelen op
't slagveld en in 't hospitaal! Maar deze had door uitstekende
dapperheid zich een naam verworven in 't Indische leger&mdash;daarenboven
hij had den boozen geest in zich zelven overwonnen,
en was als voorbeeldig soldaat geprezen door het
heele bataljon. Hij had de liefde gewonnen van de kleinen,
waarmee hij huiswaarts dacht te keeren naar 't vaderland&mdash;en
thans zijn hunne tranen liefelijker grafrede, dan ooit door
die mannen zou zijn uitgesproken, welke bij zijne uitvaart
stonden en zwegen.</p>

<p>En daarbuiten stoof en bruiste en rees en daalde en woelde
en klaagde de zee!</p>

<hr class="chend" />

<h3>III.</h3>

<p>Een uur later was er op het dek een zonderling tafereel
waar te nemen. De eerste stuurman had de nagelaten bezittingen
van den overleden sergeant Van Laar naar boven doen
brengen, en aangekondigd, dat men tot den verkoop der goederen
in 't belang der betrekkingen van den gestorvene zou overgaan.</p>

<p>Janmaat schaarde zich in een breeden kring om de kisten
en den stuurman, in de hoop voor eene kleinigheid een goeden
koop te doen. Mevrouw Muntingh stond met hare kinderen
op een kleinen afstand. Marie zag zeer bleek en ernstig, en
<span class="pagenum" title="9">&nbsp;</span><a id="p_9"></a>sprak zachtjes met Frits en Willem. Schalcken en de majoor
stonden er ook bij, daar de verkoop de dagelijksche eentonigheid
wat kwam afbreken.</p>

<p>Weldra opende de stuurman eene kist, en begon men Van
Laars nalatenschap aan den meestbiedende te verkoopen. De
matrozen kenden dit gebruik, en begrepen het doel er van.
't Was of ze wisten, dat de opbrengst voor Van Laar's moeder
bestemd was, zoo ijverig boden ze tegen elkaar op, en zoo
koopgraag betoonden ze zich tot aan het einde. Ze vormden
eene flinke groep, die matrozen van de Ajax. Er waren voortreffelijke
exemplaren van den echt Nederlandschen Janmaat
onder. Zie dien bootsmansmaat, eene reusachtige stoere gestalte&mdash;het
gelaat is door een zwarten, breed krullenden
baard overdekt, maar de lichtblauwe oogen zien zoo opgeruimd
en tevreden in 't rond, dat ge gaarne uwe hand in zijne breede
met teer en eelt bedekte vuist zoudt leggen. Merk dien lichtmatroos
op, die zoo fier het blonde hoofd uit den roodwollen
hemdskraag opheft&mdash;straalt er van dat zorgeloos wezen niet
een zweem dier koninklijke bewustheid van vrijheid en moed,
welke alleen de zee na lang verkeer aan hare uitverkoren
zonen pleegt te schenken? Maar let ook op gindschen, schalken
knaap, die den ouden, gevlakten stroohoed zoo ver mogelijk
op 't achterhoofd geschoven heeft en met de handen in 't krullende
lichtroode hair de grappigste gezichten vertoont, zoo
ras de stuurman een nieuw voorwerp uit de kist te voorschijn
brengt. 't Is de <em class="g">clown</em> van de Ajax, een oprecht Amsterdamsche
jongen alweer, door ieder bemind om zijn geestig
snijdend woord, maar gezien bovenal om de rapheid en snelheid,
waarmee hij 't eerst van allen in het want klautert, al giert
ook de stormwind met onweerstaanbaar geweld langs raas en
stengen.</p>

<p>O, als ge soms met wrevel op het gepeupel onzer groote
steden neerziet, als ge het grauw Zondagsnachts onder rauw
gegil uwe woning hoort voorbijhollen, als ge op Christelijke
feestdagen vooral de heffe des gemeens met de manschappen
<span class="pagenum" title="10">&nbsp;</span><a id="p_10"></a>van 't garnizoen ziet verbroederen, om de stuitendste tafereelen
van ongebondenheid en laagheid op de openbare straat in den
lieven zonneschijn ten toon te spreiden, veracht het volk dan
nog niet al te snel, en bedenk, dat Janmaat, uit datzelfde
volk gesproten, ginds op de wijde wateren nog altijd dienzelfden
Oud-Hollandschen moed en diezelfde oud-Hollandsche
degelijkheid in woord en daad aan den dag legt, welke gij
allicht onder de sprookjes en overleveringen eener vorige eeuw
pleegt te rangschikken. En daarom sluiten wij de ooren en
willen we er niets van begrijpen, als de gezagvoerder der Ajax
ons argloos meedeelt, dat de beste matrozen&mdash;waarop we u
zoo even wezen&mdash;Denen en Noorwegers zijn.</p>

<p>Intusschen wordt Van Laar's nalatenschap stuk voor stuk
verkocht, zijne pijp, zijne kapotjassen, zijn scheerriem, zijne
schoenen, zijne flesschen met geconfijte tamarinden, alles wordt
tegen vrij hoogen prijs aan den man gebracht. Daar vertoont
de stuurman wederom een nieuw voorwerp: een lint
waaraan het kruis der Militaire Willems-Orde gedragen was&mdash;want
het kruis zelf was door den kapitein in bewaring genomen,
om het bij de aankomst in 't vaderland aan den Koning
terug te zenden. Marie Muntingh treedt snel twee schreden
voorwaarts. Een hoogroode blos overstroomt haar gelaat en
hals. Zij grijpt den bleeken Schalcken bij den arm, en zegt
met gesmoorde stem:</p>

<p>&bdquo;Koop mij dat lint, meneer Schalcken, voor Van Laar's
moeder, gauw!&rdquo;</p>

<p>Janmaat had geen enkel bod gedaan. De stuurman ziet
besluitloos in 't ronde.</p>

<p>&bdquo;Een gulden!&rdquo;&mdash;roept de bleeke Schalcken, en weldra keert
Marie met nog hooger blos en het lint in de hand naar
mevrouw Muntingh terug. Er spreekt uit die daad zooveel
ongekunsteld gevoel, zulk eene naïeve verontwaardiging, dat
ieder met welgevallen naar de gelukkige koopster omziet, die
uit verlegenheid over haar eigen moed zich dicht bij hare
moeder aansluit, en het gezichtje nauw durft opheffen.</p>

<p><span class="pagenum" title="11">&nbsp;</span><a id="p_11"></a></p>

<p>De <em class="g" xml:lang="fr">garde-robe</em> en de snuisterijen van den overleden
sergeant zijn welhaast uitverkocht. Onder op den bodem der kist
lag een oud bijbeltje<ins class="corr" id="corr1" title="Bron: ,">.</ins> Weleer was het goud op snee,
nu was de omslag versleten. Veelvuldig gebruik had de bladzijden
geel getint en van onderen doen opkrullen. Aandoenlijke
getuige van het stille gemoedsleven des ruwen soldaats,
misschien een geschenk zijner moeder bij een eerste vertrek
naar zee, sprak dat onoogelijke boekje met luider stemme
van strijd en beproeving, van troost en bemoediging, van
eenvoudig Christelijk geloof en hoop.</p>

<p>&bdquo;Marie, willen we Van Laar's bijbeltje koopen?&rdquo;&mdash;vroeg
mevrouw Muntingh zacht, toen ze bemerkte dat haar dochtertje
met afgewenden blik in diep nadenken was verzonken.
Snel zag het meisje op, in een oogwenk had zij het gewicht
der zaak begrepen. Driftig trok ze hare moeder vooruit, en
pas had de stuurman het boekje in de hoogte geheven, of
ze waagde zelve met nauw hoorbare stem te bieden. Luid
wordt het bod door den stuurman herhaald. De <em class="g">clown</em> van
de Ajax biedt eenige stuivers hooger. Marie verdubbelt dadelijk
haar eerste bod, en ziet zich na een oogenblik van
angstig wachten, eigenares van het bijbeltje.</p>

<hr class="chend" />

<h3>IV.</h3>

<p>Reeds lang was de Ajax te Brouwershaven aangekomen.
De passagiers hadden zich naar alle zijden des lands verspreid,
en elkaar reeds lang vergeten. Mevrouw Muntingh had zich
te Amsterdam gevestigd. Toen de verrassing over al het
vreemde en nieuwe in de hoofdstad wat bekoeld was, begon
Marie aan Van Laar's moeder te denken. Zij wilde der oude
het lint en den bijbel brengen, zoo het mogelijk ware haar
te vinden. Eenmaal met deze gedachte bezield, rustte zij niet,
voordat een oud vriend der familie, een achtenswaardig en
<span class="pagenum" title="12">&nbsp;</span><a id="p_12"></a>welgegoed Amsterdamsch burger, haar beloofd had in persoon
naar de oude vrouw onderzoek te doen.</p>

<p>De uitkomst van dit onderzoek was alleszins voldoende. De
weduwe Van Laar leefde rustig in een hofje, welvarend, opgeruimd,
gedienstig en vriendelijk voor ieder, die dagelijks
met haar omging. Nauw had Marie dit nieuws vernomen, of
ze stond eensklaps voor hare moeder met hoed en mantel,
het bijbeltje van Van Laar in de hand, vast besloten, oogenblikkelijk
naar het hofje te gaan. Maar ook Frits en Willem
wilden haar vergezellen, en, na inlichtingen en waarschuwingen
trok het drietal onder geleide van Karel den huisknecht
naar het hofje.</p>

<p>Een hoogst eenvoudig vertrek, met de allernoodigste meubelen,
was alles wat de weduwe Van Laar het hare mocht
noemen. Maar welk eene netheid en gewetensnauwe zindelijkheid
had bij het ordenen van dat vertrek voorgezeten! Geen
enkel stofje is er aan de weinige meubelen te bespeuren.
Voor het venster waren eenige bloempotten geplaatst, en
't scheen of rozen en goudsbloemen al haar best deden, om
dat kleine kamertje zoo vroolijk mogelijk met kleur en geur
te versieren. De stilte van het hofje, de vriendelijke zonnestralen,
die heel het vertrek kwamen vergulden met licht en
gloed&mdash;alles werkte saam, om het daarbinnen zoo genoeglijk
en fraai te maken, dat niemand de deur kon voorbijkomen
zonder even in te gaan en met &bdquo;moeder&rdquo; Van Laar eene poos
te keuvelen. Zij zelve zit bij 't venster, ijverig breiende. Haar
voorkomen is zeer alledaagsch&mdash;de diepe rimpels van voorhoofd
en wang, de zachte uitdrukking der nog levendige bruine
oogen alleen schenken het iets eerwaardigs en aangenaams,
dat u aanstonds tot vertrouwen en genegenheid stemt.</p>

<p>Langzaam en voorzichtig wordt de deur geopend. Marie,
Frits en Willem treden binnen. De oude staat op, en ziet de
kinderen vragend aan.</p>

<p>&bdquo;We wilden vrouw Van Laar even spreken!&rdquo;&mdash;zegt Frits,
die het meest verlegen is, en op den drempel blijft staan.</p>

<p><span class="pagenum" title="13">&nbsp;</span><a id="p_13"></a></p>

<p>&bdquo;Dan ben je terecht, jongeheer! Kom binnen, ga zitten,
jongejuffrouw!&rdquo;</p>

<p>Marie weet niet hoe ze beginnen zal.</p>

<p>&bdquo;Wij komen uit Batavia!&rdquo;&mdash;valt Willem in&mdash;&bdquo;heeft u
daar geene familie, vrouw Van Laar?&rdquo;</p>

<p>Bij het hooren van dit woord ziet het besje de drie kinderen
scherp in de oogen. Allen worden hoe langer hoe meer verlegen.
Langzaam keert de oude naar haar stoel terug, schudt voortdurend
het hoofd, en legt de gevouwen handen in den schoot.</p>

<p>&bdquo;Of ik familie in Batavia heb&rdquo;&mdash;begint ze&mdash;&bdquo;ik weet het
niet, ik heb er nooit van gehoord. Al mijne familie is al lang
dood. Mijn man is dood en mijn zoon ook.... 't Is al meer
dan twintig jaar geleden, dat ik niets van mijn jongen gehoord
heb&mdash;hij is als soldaat naar de Oost gegaan&mdash;hij zou
me wel geschreven hebben, als hij nog leefde. Want hij hield
veel van zijne moeder, al was hij de ondeugendste jongen
van de buurt. Hij heeft me veel verdriet gedaan, maar ik had
hem toch zielslief. Mijn goeie man heeft den jongen den duivel
in 't lijf geslagen, en toen is hij weggeloopen naar zee, en
nooit heb ik hem teruggezien, dien armen, besten, braven
Hein. Een matroos heeft me later verteld, dat hij soldaat
geworden is, en nu is hij al lang gestorven, al lang!&rdquo;</p>

<p>Vrouw Van Laar heeft de oogen gesloten&mdash;zij schijnt de
kinderen geheel te vergeten en zich met weemoedig welgevallen
in het verleden te verdiepen. Maar nu is het de beurt
aan Marie, om te spreken. Zij plaatst zich naast den stoel
van het besje, en begint langzaam haar de geschiedenis van
haren zoon te verhalen. Vrouw Van Laar heeft de oogen
wijd geopend, en volgt de vriendelijke spreekster met de
uiterste belangstelling.</p>

<p>&bdquo;Wij hebben hem allen gekend&rdquo;&mdash;zegt ze in 't eind&mdash;&bdquo;hij
was zoo goed, zoo zacht, zoo hartelijk voor ons. We hebben
met hem gespeeld en gepraat, dagen achtereen, en allen hielden
we zooveel van hem, dat we niet tevreden waren, als
hij niet bij ons was....&rdquo;</p>

<p><span class="pagenum" title="14">&nbsp;</span><a id="p_14"></a></p>

<p>&bdquo;En ziet u&rdquo;&mdash;ging ze voort, de hand der oude grijpend&mdash;
&bdquo;hij was een braaf en dapper soldaat, de Koning heeft hem
een kruis gegeven, en ieder prees hem. Ze hebben aan boord
zijn goed verkocht, en zullen u het geld brengen&mdash;maar hier
is zijn bijbeltje en het lint van zijn kruis, dat heb ik voor u
meegenomen!&rdquo;</p>

<p>Marie had de laatste woorden zoo snel mogelijk uitgesproken:
ze voelde de stramme hand in de hare beven. Zonder
een woord te spreken neemt vrouw Van Laar het bijbeltje en
het lint. Ze tast haastig naar haar knijpbril, en opent het
boek. Op de eerste bladzijde stond het nog met verbleekte
maar duidelijk zichtbare letteren: &bdquo;Aan mijne lieve soon
Hendrik van Laar op sijn geboortendag 2 Maart 1839.&rdquo;</p>

<p>Langzaam daalde het hoofd der oude op de borst, een weldadige
tranenstroom kwam het diep geschokt gemoed lucht
geven. Zwijgend geven de kinderen elkaar een wenk&mdash;snel
en onhoorbaar verlaten zij het kamertje.</p>

<hr />

<p>Sinds dien dag werd er tusschen de Muntinghs en vrouw
Van Laar eene nieuwe vriendschap aangeknoopt. Telken
Donderdag komen ze naar 't hofje, en drinken ze saam thee.
Het lint der Militaire Willems-Orde is met toepasselijk bijschrift
achter lijst en glas gezet. De oude vrouw schijnt
kalmer en blijmoediger dan ooit te voren. Ze heeft haar
grooten bijbel met pauweveeren en prentjes ter zijde gelegd&mdash;zij
leest alleen in het versleten bijbeltje van haar zoon.</p>

<hr class="chend" />

<p><span class="pagenum" title="15">&nbsp;</span><a id="p_15"></a></p>

<h2 class="nobold"><a id="KOPEREN_BRUILOFT"></a><span class="size145">TER KOPEREN BRUILOFT</span><br />
<span class="size60">VAN DEN WELEDELGEB. HEER</span><br />
<span class="size167">CASPAR JANSSEN VAN DER COMME,</span><br />
AANNEMER VAN PUBLIEKE WERKEN.</h2>

<hr class="chbegin" />

<p class="subh2"><b>Eene bijdrage tot de geschiedenis der zeden en usantiën
van de Amsterdamsche Burgermaatschappij uit de
tweede helft der XIX<sup>de</sup> eeuw.</b></p>

<div class="intropoem">
  <div class="poem">
    <div class="stanza">
      <div class="i0">&bdquo;Och, Amsterdam, jij goeije stad!<br /></div>
      <div class="i0">'k Wou, dat je meer courage hadt,<br /></div>
      <div class="i4">Ja meer courage hadt!&rdquo;<br /></div>
    </div>
    <div class="source">
      <div class="i0">Liedeke van <span class="smcap">PIET BOCHELJOEN</span>.<br /></div>
    </div>
  </div>
</div>

<hr class="chbegin" />

<h3><a id="EERSTE_HOOFDSTUK">EERSTE HOOFDSTUK.</a></h3>

<p class="subh3">Waarin de Thesaurier der Rederijkerkamer: <span xml:lang="la">Sic itur ad astra</span>, op zeer
toevallige wijze een ouden vriend ontmoet&mdash;waarin rekenschap
wordt gegeven van alle de bewoners der kapitale heerenhuizing,
gelegen op de Heerengracht, Buurt U. U. N<sup>o</sup>. 103&mdash;waarin eindelijk
een waarachtig en gemoedelijk geschiedverhaal wordt ingevlochten nopens
het <ins class="corr" id="corr2" title="Bron: verledenen">verleden en</ins>
de toekomst van een veel belovend jonkman.</p>

<h4>I.</h4>

<p>Langzaam, zeer langzaam, stapte een jongmensch van een
bijzonder fatsoenlijk voorkomen langs de huizen der Heerengracht
te Amsterdam. Van tijd tot tijd keek hij naar de namen
op de deurposten, en glimlachte soms even, met een flauw
zweempje van bitterheid in de uitdrukking zijner opene, helderbruine
<span class="pagenum" title="16">&nbsp;</span><a id="p_16"></a>oogen. Dat hij een vreemdeling was, maar toch niet
geheel onbekend in de hoofdstad, was hem terstond aan te
zien. Voor een volbloed Amsterdammer liep hij veel te verstrooid
en te rustig, zag hij veel te vaak om en naast en
vóór zich, lette hij veel te nauwkeurig op de voorbijgangers,
op de dames, die vóór de ramen zaten te geeuwen, op de kornetjes,
die boodschappen ontvingen, of de hoffelijkheden eens
slagersknechts met passende minachting afwezen.</p>

<p>Dat hij geen Amsterdammer was, bleek tevens eenigermate
uit zijn voorkomen. Zijn hoed was niet zoo netjes afgeborsteld,
dat men er zich in spiegelen kon, al stond hij toch met genoeg
zwier op 't krullend blonde hair, om zijn eigenaar van alle
opzettelijke slordigheid vrij te pleiten. Daarvoor getuigden ook
de breede, omgeslagen halsboorden, het nette, zwarte jasje,
de grijze pantalon, de lichtbruine glacé-handschoenen&mdash;een
zekere tint van frischheid en zwier over zijne heele kleeding
en houding.</p>

<p>Maar bovenal bleek zijn vreemdelingschap uit zijn gezicht.
Op zijne wangen zetelde een frissche blos&mdash;zelfs scheen eene
fellere zon dan de Amsterdamsche zijn geheele wezen een
weinig te hebben verbrand. Uit zijn oog sprak moed en geestkracht.
De wat strenge en trotsche trek, die soms langs den
fijnen neus en om den fraaien mond mocht spelen, was
merkelijk getemperd door een grooten, blonden, krullenden
knevel&mdash;en zelfs deze bracht er het zijne toe bij, om dat
gelaat iets opmerkelijks en boeiends te leenen, 't welk reeds
bij den eersten blik tot aandacht trok, en nooit in gebreke
bleef zich vast in de herinnering te dringen.</p>

<p>Toch was hij geen volkomen vreemdeling in de hoofdstad.
Daar was te veel beteekenis in zijn oogopslag, als hij sommige
huizen voorbijtrad, te veel aandoening in den blijden lach,
waarmee hij enkele plekjes, straten of grachten begroette&mdash;en
zachtjes in zich zelven sprekend, stilstond, om rond te
zien en waar te nemen.</p>

<p>Juist naderde hem een klein heertje met een oudachtig voorkomen,
<span class="pagenum" title="17">&nbsp;</span><a id="p_17"></a>een gouden bril, een fonkelnieuwen hoed en een zwaren,
gouden horlogeketting met reusachtig gouden medaillon.</p>

<p>&bdquo;Zie ik wel?&rdquo;&mdash;riep hij uit, den jonkman gemeenzaam op
den schouder kloppend&mdash;&bdquo;Jij weer in de stad, Vechters?&rdquo;</p>

<p>&bdquo;Ah! meneer Van der Comme.... als ik me niet vergis!&rdquo;</p>

<p>&bdquo;Wel zeker! Je kent Van der Comme toch nog? Jasper
Jodocus Van der Comme, makelaar in effecten, thesaurier der
Rederijkerkamer: <em class="g" xml:lang="la">Sic itur ad astra</em>, Voorzitter van verschillende
liefdadige en philanthropische vereenigingen, enz. enz.&mdash;je
hebt me nog niet vergeten, he?&rdquo;</p>

<p>&bdquo;Hoe zou 't mogelijk zijn! Uwe familie heeft me als knaap
en jongeling zoo dikwijls en zoo hartelijk ontvangen! En toen....
ja toen had ik soms ontzaglijk veel plezier!&rdquo;</p>

<p>&bdquo;Niet waar? M'n broer Caspar heeft slag van die zaken.
Als er iemand is van m'n kennissen, die een familiefeest, eene
zilveren bruiloft of zoo iets wil vieren, dan zeg ik altijd: Ga
naar m'n broer Caspar! Dat is een man voor feesten! Hij zal
je inlichting en raad geven. En royaal, vat je, royaal....&rdquo;</p>

<p>&bdquo;En u zelf, meneer Van der Comme? Nog altijd de onvermoeide,
wakkere ceremoniemeester van vroeger?&rdquo;</p>

<p>&bdquo;Dank je! Dat gaat zoo zachtjes op dezelfde wijze voort.
Sakkerloot, daar valt me een kostelijk idee in. Over acht dagen
viert Caspar zijne koperen bruiloft. Hij geeft een groot, prachtig
<span xml:lang="fr">souper</span>&mdash;'t spreekt van zelf! Hij zei me gisteren nog: Jasper,
kerel denk er om, dat ik morgen over acht dagen een feest
geef! Wil je weer ceremoniemeester zijn? Zeg ja&mdash;ik kan
me met die zaken niet wel bemoeien! Ik heb 't aangenomen,
vat je&mdash;en 't zal goed zijn&mdash;prachtig, vat je! Een bal, een
<span xml:lang="fr">souper</span>&mdash;enfin eene partij, als Caspar alleen kan geven. En
jij, Vechters! moet onze gast zijn, dat spreekt van zelf!&rdquo;</p>

<p>Het kleine heertje lachte zeer vergenoegd. Zijne kleine
oogen blonken door de glazen van zijn bril, en zijn kleinen
arm om Vechters arm klemmend, wandelde hij driftig voort
zonder eenige zorg, of zijn vriend denzelfden weg moest
volgen.</p>

<p><span class="pagenum" title="18">&nbsp;</span><a id="p_18"></a></p>

<p>&bdquo;U weet&rdquo;&mdash;had Vechters geantwoord&mdash;&bdquo;dat ik nog maar
een paar dagen in het vaderland terug ben....&rdquo;</p>

<p>&bdquo;Geene tegenspraak! Je komt op het feest! We hebben jou
noodig. Je brengt leven en vroolijkheid aan. Je spreekt als de
beste advocaat. Ik heb nooit toosten hooren voordragen, als
jij het kunt&mdash;vol vuur, geestig, duidelijk en met zoo'n flinke
stem. Je komt&mdash;dat blijft afgesproken. En nu van wat
anders. Is het je ginder goed bevallen in Italië en Duitschland?
Sakkerloot, je ziet er goed uit, hoor!&rdquo;</p>

<p>&bdquo;Ik heb drie zeer aangename jaren doorgebracht en hard
gewerkt. Italië is een heerlijk land!&rdquo;</p>

<p>&bdquo;Zoo. Ik hoor altijd, dat er zoo'n massa bandieten op de
groote wegen zwerven, dat de wijn razend duur en het kalfsvleesch
ellendig is!&rdquo;</p>

<p>&bdquo;Iedere stad is schatrijk aan de heerlijkste stukken van de
groote meesters. Ik heb er meer geleerd en gestudeerd in drie
jaren, dan in de twaalf, die ik vroeger hier op m'n atelier
doorbracht<ins class="corr" id="corr3" title="Bron: ?">!</ins>&rdquo;</p>

<p>&bdquo;Sakkerloot! Wat is dat? Ben je gedecoreerd?&rdquo;&mdash;En het
kleine manneke bleef stokstijf staan, op een klein zilverwit
lintje wijzende, dat maar even en zoo zedig mogelijk uit Vechters
knoopsgat naar buiten kwam gluren.</p>

<p>&bdquo;Dat heb ik in Munchen verdiend met eene goed gelukte
schilderij!&rdquo;</p>

<p>&bdquo;'k Feliciteer je man! Je hebt je ferm gehouden, hoor! 't Doet
me waarachtig plezier van je.... O! hier ben ik juist, waar
ik wezen moet. Neem me niet kwalijk.... Je komt aanstaanden
Donderdag? Goed. Ik zal je nog een officiëelen brief
zenden, reken er op!&rdquo;</p>

<hr class="chend" />

<p><span class="pagenum" title="19">&nbsp;</span><a id="p_19"></a></p>

<h4>II.</h4>

<p>En even met de hand wuivend vloog de thesaurier der
Rederijkerkamer: <em class="g" xml:lang="la">Sic itur ad astra</em> de stoep van een aanzienlijk
huis op, en schelde driftig.</p>

<p>Daar woonde zijn broeder, de WelEdelgeb. Heer Caspar
Janssen van der Comme, Aannemer van Publieke Werken,
een man van grooten invloed en buitengewone bekendheid
om.... zijn geld. Als de heer Caspar van der Comme in
't publiek verscheen, ontving hij meestal eene kleine hulde&mdash;daar
was hij aan gewoon. Ter Beurze glimlachte menigeen
zeer welwillend, als hij zijn hoed voor den rijken aannemer
mocht afnemen&mdash;in 't Park stond een wolk van netjes afgeschuierde
heeren om de stoel van mevrouw Van der Comme&mdash;in
<em class="g">Artis</em> namen de knechts zoo eerbiedig mogelijk hunne
petten af, en als hij maar even opzag, kwamen er vijf of
zes aanhollen, om zijne bevelen diep buigend op te vangen.</p>

<p>Dat was niet altijd zoo geweest. Caspar Janssen had een
tijd gekend, toen niemand den hoed voor hem afnam, toen
nog geen enkel fraai gedoste Parkpronker zijne vrouw kwam
begroeten, toen niet één knecht in <em class="g">Artis</em> zijn pet voor hem
afnam&mdash;eenvoudig, omdat hij onbekend en arm was, en dus
geen lid van eene dier hoogst fatsoenlijke sociëteiten. Er was
een tijd geweest, toen Caspar Janssen in eene akelige achterbuurt
woonde&mdash;toen zijn hoed zoo lange jaren dienst deed,
dat de rand er wanhopig van werd, en dreigde te sterven
aan verval van kracht&mdash;toen mevrouw Van der Comme zich
met één loopmeisje behielp en zelve de uitvoerigste redeneeringen
hield met Hein den groenman, om een bosje wortelen
of asperges machtig te worden&mdash;als 't seizoen voorbij
was, en de groenten goedkoop werden.</p>

<p>Toen, onverwacht en buiten alle hoop, had Caspar op zekeren
dag de blijde tijding ontvangen, dat hij erfgenaam geworden
was van een zedig sommetje, hem door een verren,
<span class="pagenum" title="20">&nbsp;</span><a id="p_20"></a>onbekenden neef in Indië nagelaten. Dit legaat was de eerste
stap tot zijn fortuin. Langzaam en zeer voorzichtig had hij
verbeteringen in den meer dan armoedigen vorm van zijn dagelijksch
leven gebracht. Voorzichtig ook waagde hij het nu en
dan eene inschrijving te doen bij aanbestedingen&mdash;reeds werd
zijn naam wat minder onbekend en vergeten&mdash;soms zelfs
kwamen ambtgenooten hem raadplegen en aanmoedigen, om
met vereende kracht eenig werk te ondernemen.</p>

<p>Want Caspar was wel arm en weinig geëerd geweest, maar
nooit had iemand durven volhouden, dat het hem aan fijne
loosheid of practisch overleg schortte. Langs een tal van trappen
klom hij, voorzichtig steeds omziende, naar boven, en eer
men het vermoedde, stond hij plotseling aan 't hoofd eener
aanzienlijke onderneming&mdash;laagste inschrijver voor een groot
stadsgebouw, tot welks oprichting men bij tonnen gouds
cijferde. Zoo was Caspar, na tien jaren van onverpoosden
arbeid, door zijne schranderheid en zijn beleid rijk geworden
en&mdash;merkwaardig wonder!&mdash;niemand had ooit eene boosaardige
tong hooren fluisteren, dat de oorsprong van zijn fortuin
in een geheimzinnig, ongenaakbaar duister verborgen lag.</p>

<p>Wat Caspar veel moeite en hoofdbrekens kostte, was de
juiste harmonie te treffen tusschen zijn huiselijk en openbaar
leven, en den steeds stijgenden bloei zijner kas. Caspar Janssen
was uit eene zeer eenvoudige burgerfamilie gesproten, en
droeg er dagelijks alle overleveringen van met zich om. Zijne
hoogste glorie bestond in de hoop om eenmaal tot aanzienlijke
kringen te worden toegelaten, mannen van rang en naam de
hand te drukken, lid te worden van den Gemeenteraad, en
wie weet wat meer, als alles eens eene gelukkige wending
ging nemen&mdash;doch, schoon hij deze zoete verwachting, naar
hij waande, in 't innigst geheim zijns harten verborgen hield,
was er bijna geen woord of daad, waarmee hij haar niet telkens
onwillig deed doorschemeren.</p>

<p>Vandaar, dat zijn huis beroemd was, om de talrijke feesten
en maaltijden, welke hij onbekrompen en gaarne ontwierp,
<span class="pagenum" title="21">&nbsp;</span><a id="p_21"></a>zoo dikwijls er zich maar de geringste aanleiding toe voordeed.
Maar hij miste tact en smaak, om zijne gasten met waardigheid
te ontvangen. Daar was een groot verschil tusschen de
prachtige meubelen en den platburgerlijken gastheer, tusschen
den fijnen wijn en den vormloozen, ploertigen toon van het
onderhoud. Want Caspar was en bleef een <em class="g" xml:lang="fr">parvenu</em>, en wel
een der zoodanigen, die gevatheid, en schranderheid te over hebben
in de maatschappelijke betrekking, welke hen tot rijkdom
verhief, maar geen zweempje beschaving of vernuft, om het
gezellig leven met die tint van bevalligheid en sierlijkheid te
kleuren, waarvan het geheim alleen door fijne en wel verzorgde
ontwikkeling wordt verkregen.</p>

<p>Treed de stoep zijner weidsche woning op, en ga binnen,
om er u van te overtuigen. Wat denkt ge van het salon en
de aangrenzende vertrekken? Zeker, het is den bewoner volkomen
gelukt u een juist denkbeeld omtrent zijne welgegoedheid
in te boezemen. Al wat moderne weelde kostbaars
en prachtigs kan aanbieden is er vereenigd, en hier en daar&mdash;ge
merkt het met blijdschap op&mdash;zijn sporen van goeden
smaak. Het kwistig gebruik van verguldsel en marmer wordt
door den stillen zilvergrijzen toon van behang en gordijnen
aangenaam getemperd. Gravures naar de meesterwerken der
Nederlandsche schilderschool doen kleine, bonte knutselarijen
van onbekende grootheden en eenige zeer belachlijk geschilderde
familieportretten in 't niet verdwijnen. Er is strijd wederom
bij die prachtige voorwerpen tusschen sierlijkheid en platheid&mdash;welk
deel komt hiervan den eigenaar toe?</p>

<p>Enkel bij feestelijke gelegenheden zult ge hem, in eigen
schatrijken persoon, ter dezer plaatse aantreffen. Anders sluit
hij zich met zijne cijfers in een klein kantoortje op, dat zoo
eenvoudig en gemakkelijk mogelijk is ingericht. Caspar Janssen
is een veertiger van kloeken bouw, met een wat gebogen
rug en een kaal hoofd. Zijn gelaat vertoont meest eene ernstige,
peinzende uitdrukking of een onverschilligen, botten
glimlach, die geen den minsten indruk maakt. Zijne grijze
<span class="pagenum" title="22">&nbsp;</span><a id="p_22"></a>oogen liggen diep verborgen in de kassen, de benedenste helft
van zijn gelaat is verweerd en verbruind als van een zeeman.</p>

<p>Zoo spoedig Caspar zijn salon binnentreedt, sluipt hij stil
naar een hoek, verbergt zijne grove, knobbelige, roode handen
onder zijne rokspanden of in zijne zakken, en staat of zit
dan rustig, totdat een zijner gasten hem komt begroeten.
Zonderling is de schuwheid, waarmee hij zijn eigen kostbaar
tapijt betreedt, en voet voor voet zich beweegt, als vreesde
hij te zullen uitglijden. Zonderling is de voorzichtigheid, waarmee
hij op zijne eigene prachtige stoelen plaats neemt, en let
er op, hij kiest nooit den een of ander der met blauw fluweel
bekleede leunstoelen. Zoo spoedig er iemand binnenkomt, waarvan
het slechts in de verte zou kunnen blijken, dat hij in betrekking
stond met de voorname wereld zijner hoop, vermeerderen
deze zonderlingheden tot belachelijk wordens toe, en geeft hij
zich ongelooflijke moeite, om, terwijl hij zich zooveel mogelijk
verschuilt, eene zeer deftige en gewichtige uitdrukking op zijn
gelaat te voorschijn te roepen.</p>

<p>Mevrouw Van der Comme pleegt met vrij wat meer drukte
in hare receptiezalen te verschijnen. Terwijl haar schroomvallige
man zijn uiterste best doet, om zacht en zoetelijk te
spreken, klinkt hare diepe altstem driftig en luid door het
vertrek, zoodat niemand behoeft te vragen, waar ze zich bevindt.
Zij is eene kleine, levendige dame met roodblond hair
en nog fraaie blauwe oogen. De kleur van haar gelaat en
handen is echter niet zoo zuiver blank, als men wellicht bij
den eersten oogopslag mocht vermoeden. Voor wie in de geheimen
van haar <em class="g" xml:lang="fr">toilet</em> was ingewijd, kon het niet verborgen
blijven, dat ze er in hare binnenkamer des morgens onbehaaglijk
geel placht uit te zien, en al wie smaak had, kon
dikwerf eene neiging tot schaterlachen niet bedwingen, zoodra
hij de reusachtige zeegroene linten van hare allerzonderlingste
muts en de zwartfluweelen arabesken van haren steenrooden
zijden japon had in 't oog gekregen.</p>

<p>Tot de familie Van der Comme behoorde nog een knaap
<span class="pagenum" title="23">&nbsp;</span><a id="p_23"></a>van tien jaren en twee meisjes van acht en vijf. De knaap
heette naar Oom Jasper, was even smakeloos, ruw en brutaal,
maar ruim zoo lastig en ondeugend als deze. De beide meisjes
waren zachte, gehoorzame kinderen, niet bevallig en aangenaam
van uiterlijk, maar frisch en sterk, schoon grof van
trekken en geel van wezen. De opvoeding van deze beiden
was toevertrouwd aan <span xml:lang="fr"><abbr title="Mademoiselle">M<sup>lle</sup></abbr> de Tourzel</span>, eene Zwitsersche van
aanzienlijke geboorte, opmerkelijke schoonheid en uitstekende
talenten, door familierampen verplicht in afhankelijken staat
te leven. Indien er iets smaakvols te bewonderen was in het
huis der Van der Commes, zoo mocht men zich overtuigd
houden, dat zij er de oorzaak van was.</p>

<hr class="chend" />

<h4>III.</h4>

<p>De &bdquo;officiëele brief&rdquo; van Jasper Jodocus lag op de schrijftafel
van Koenraad Vechters, den onlangs uit Italië en Duitschland
met een lintje teruggekeerden schilder. De inhoud was
zoo stijf mogelijk. Mijnheer en mevrouw Caspar Janssen van
der Comme wenschen hunne twaalf-en-een-halfjarige echtvereeniging
met eene feestviering te herdenken, waartoe de heer
Koenraad Vechters wordt uitgenoodigd. Er wordt gunstig antwoord
verwacht met vijf letters van gelijkluidende Fransche
woorden<ins class="corr" id="corr4" title="Bron: .">,</ins> enz. enz.</p>

<p>Vechters had gunstig geantwoord, en thans, nu de feestdag
was aangebroken, vindt men hem diep mijmerend in 't kleine
vertrekje, 't welk zijne goede moeder zijne &bdquo;studeerkamer&rdquo;
pleegt te noemen. En wel niet volkomen onjuist, want Vechters
wijdt zich met kloeken ijver aan veel ernstiger studie, dan
menigeen zijner broeders in de kunst dit noodig zou achten,
schoon hij hier toch het meest komt, om zich eenvoudiglijk
een oogenblik te verpoozen van ingespannen arbeid op zijn
<em class="g" xml:lang="fr">atelier</em>. Heden inzonderheid wilde zijn werk hem niet vlotten,
<span class="pagenum" title="24">&nbsp;</span><a id="p_24"></a>zijne gedachten zwierven telkens af, zijn penseel maakte gedurig
eene doellooze kennis met al de kleuren van zijn palet.
Zuchtend had hij den ezel verlaten, en, toen hij zijn leescelletje
binnentrad, plooide er zich dieper rimpel in zijn voorhoofd,
sprak er feller smarte uit de saamgeknepen lippen, dan dat
het vooruitzicht der koperen bruiloft des heeren Van der Comme
er ooit de eenige oorzaak van zijn konde.</p>

<p>Toch kwelde en pijnigde hem de gedachte aan dat feest.
Men zal een rasschen blik op zijn verleden moeten slaan, om
die bekommering recht te doen. Koenraad Vechters was de
oudste zoon van een braaf hoofdofficier. 't Was dezen wel
gelukt door verdienste en beleid eene aardige verzameling
ridderkruisen te winnen, maar, toen zijne wankelende gezondheid
hem minder bruikbaar maakte voor den dienst, had men
den in elk opzicht uitmuntenden krijgsman, nauwelijks vijftiger,
op pensioen gesteld en zedelijk gedood. Toen hij een jaar later
stierf, liet hij eene weduwe en vier kinderen achter, zonder
eenige middelen van bestaan, dan een sober jaargeld, persoonlijk
eigendom zijner echtgenoote. Koenraad was de oudste,
en de eenige zoon. Majoor Vechters had hem lust voor den
krijgsdienst pogen in te boezemen. 't Was volkomen mislukt.
Lang worstelde de natuurlijke aanleg des zoons tegen den
vasten wil des vaders. Eindelijk had Majoor Vechters toegegeven,
Koenraad mocht schilderen zooveel hem gelustte: zelfs
werd er voor zijn onderwijs en ontwikkeling groote zorg
gedragen.</p>

<p>Toen zijn vader overleed, had Koenraad zijn achttiende jaar
bereikt. Reeds was hij algemeen bekend door zijn duidelijk
sprekenden aanleg, en werden sommige zijner stukken bijzonder
geprezen. Thans kwam eene zware taak op zijne schouders
rusten. Hij moest zijne moeder en drie zusters moediglijk
steunen in den zwaren strijd des levens. Hij doorzag in een
oogwenk den toestand zijner familie. Ridderlijk trad hij voorwaarts,
en nam hij op zich het verweesde gezin bij te staan
met al zijne kracht, met al zijn talent en al zijn tijd. Lessen
<span class="pagenum" title="25">&nbsp;</span><a id="p_25"></a>geven in de muziek en teekenen werd zijne daaglijksche taak,
en alleen steelsgewijze sloop hij naar zijn <em class="g" xml:lang="fr">atelier</em>, om er de
kwalijk verdrongen, maar heimlijk gloeiende liefde voor zijne
kunst eenige oogenblikken naar hartewensch te boeten.</p>

<p>In dit tijdperk bezocht hij van tijd tot tijd de schitterende
feesten van Caspar Janssen. Hij werd er algemeen bemind
om zekere onuitputtelijke, vroolijke luim, om de geestdrift,
waarmee hij elks feestelijke stemming wist aan te vuren, om
de onvermoeide welbespraaktheid, waarmee hij ieder wist te
onderhouden, te boeien, te vermaken. Op zekeren avond bevond
zich daar eene gast, eene blondine, half verborgen onder de
schitterende, bont gedoste menigte&mdash;maar aanstonds opgemerkt
door Vechters. Argeloos had de jonge kunstenaar haar
bespied, argeloos haar gesproken en bewonderd, toen hij zich
plotseling betrapte op heeterdaad van verliefdheid, als de
fraaie wereld het noemt, van vurige vereering en geheele
wijding des harten, als hij het bij zich zelven heette.</p>

<p>Pauline van Someren was de dochter van een zeer vermogend
rentenier, die weleer op Java door geluk en vlijt en....
eenige welbestierde suikerfabrieken zich vrij aanzienlijken rijkdom
verworven had. Van tijd tot tijd zag Vechters haar weer. Zwijgen
en wanhopen lag niet in eene krachtige, voortvarende natuur<ins class="corr" id="corr5" title="Bron: ,"></ins>
als de zijne. Dat Pauline zijne eerbiedige, zijne teedere en
schuchtere hulde aangenomen had, dat zij den wensch van
zijn hart kende, goedkeurde en aanmoedigde, was hem zekerheid
uit ieder woord, iedere daad, iederen blik&mdash;zoodra hij
aan hare zijde stond, en haar met onuitsprekelijke bewondering
mocht aanstaren.</p>

<p>Kloek en vastberaden meldde Vechters zich op eens bij den
heer Van Someren aan. 't Zou der moeite waard geweest
zijn, u bij het onderhoud tusschen den jongen, verliefden, openhartigen,
talentvollen kunstenaar en den bejaarden, trotschen,
koudbloedigen, zelfzuchtigen oud-gast tegenwoordig te doen zijn.
Thans slechts dit. De heer Van Someren luisterde met een
gezicht zonder uitdrukking naar het lange verhaal, dat Vechters
<span class="pagenum" title="26">&nbsp;</span><a id="p_26"></a>zich verplicht waande den vader zijner Pauline omtrent zijne
familie, zijne maatschappelijke betrekking en zijne vooruitzichten
mee te deelen. Toen deze daarna zich van zijn zetel
ophief, en grof glimlachend, zijne verwondering te kennen gaf
over den moed, welken de jonge muziek- en teekenonderwijzer
in zijne tegenwoordigheid had aan den dag gelegd&mdash;toen
hij met een enkel brutaal woord en een enkel even brutaal
gebaar den jonkman alle hoop op zijne goedkeuring en toestemming
had ontzegd&mdash;toen hij eindelijk schouderophalend
den verslagen en hoogblozenden kunstenaar geraden had, later
wat beter na te denken, en hem zonder groet den rug had
toegewend, toen kroop er een bittere wrok in Vechters' diep
gekrenkt gemoed, en ving er een zware strijd aan tusschen
de oprechte, reine liefde, die zijne ziel met jubel en zonnegloed
had vervuld, en de pijnigende herinnering aan de onbeschofte
beleediging, die hem tranen van verkropte spijt en
woede had doen weenen.</p>

<p>Vechters had een fieren ridderlijken aard. Onverdiende krenking
griefde hem bitter, maar allerbitterst viel het hem de
laatdunkende minachting van zijn persoon, zijn stand, zijn talent
te dragen. Van dit oogenblik af besloot hij Pauline van Someren
nimmer weder te zien. Hij hield woord. Wel openbaarde zich
het inwendig lijden door zichtbare teekenen in zijn uiterlijk,
maar hij verdubbelde in vlijt en werkzaamheid, maar hij
wijdde zich met koortsachtigen ijver aan zijne kunst, aan
haar alleen&mdash;en de zorgende, liefderijke genegenheid zijner
moeder meewerkende, kwam hij allengs tot kalmer stemming,
tot berusting en weemoedige tevredenheid.</p>

<p>Eensklaps werd hij nu door het blijde bericht verrast, dat
zijn jongste schilderwerk, zonder groote verwachting ter tentoonstelling
gebracht, met de gouden rijksmedaille was bekroond.
Dit feit hief den gedrukte werkelijk omhoog. Lang
reeds had men zijne geestige teekening geprezen, maar nu
men eene frissche, aantrekkelijke en geheel oorspronkelijke
kleur hoe langer hoe meer als een hoogst opmerkelijk kenteeken
<span class="pagenum" title="27">&nbsp;</span><a id="p_27"></a>van zijn talent moest waardeeren, nu vielen hem alle
kunstrechters toe, en aarzelde de Jury niet den veelbelovenden
jonkman het eermetaal aan te bieden. 't Was of hij thans
voor goed zijne wijding tot kunstenaar ontvangen had, met
dubbelen ijver keerde hij tot zijn atelier terug, en alras begon
zijn penseel op betere wijze in de behoefte van zijne familie te
voorzien, dan zijn moedig les geven ooit had kunnen doen.</p>

<p>Dagelijks blonk het talent van Vechters op schitterender
wijze uit. Niemand twijfelde meer, hem als uitstekend schilder
te huldigen, zijne kunstbroeders onderkenden in hem een
machtigen mededinger, zijne beschermers en bewonderaars
eene star van de eerste grootte. Weldra had men hem fondsen
toegeschikt, tot het doen eener kunstreis naar Italië&mdash;en
welk gebruik hij van deze heerlijke gelegenheid gemaakt
had, kon het ordelint getuigen, hem door den smaakvollen
Koning van Beieren gegeven. Bij zijne terugkomst was hij
allerwege met open armen ontvangen, ieder had hem om
strijd geprezen en gelukgewenscht. Meer en meer had hij nu
met onbekrompenheid zich kunnen kwijten van zijne plichten
als dankbaar zoon en liefhebbend broeder. Alles lachte hem
aan in de toekomst, toen eensklaps de doodonschuldige uitnoodiging
tot de koperen bruiloft des heeren Van der Comme
hem het verleden op 't pijnlijkst herinnerd had. Want nog
was de wonde niet geheeld, en dikwerf nog huiverde hij van
weedom bij 't herdenken van dien eersten smaad en die
eerste liefde. En nu, op den morgen van het feest, nu bedacht
hij bij zich zelven wat er geschieden kon, zoo hij zijns
ondanks zich plotseling geplaatst vond in de tegenwoordigheid
van Pauline van Someren.</p>

<hr class="chend" />

<p><span class="pagenum" title="28">&nbsp;</span><a id="p_28"></a></p>

<h3><a id="TWEEDE_HOOFDSTUK">TWEEDE HOOFDSTUK.</a></h3>

<p class="subh3">Waarin de ongelukken van den thesaurier der Rederijkerkamer: Sic
itur ad astra een aanvang nemen&mdash;waarin eene zeer knappe
gouvernante eene belangrijke rol begint te spelen&mdash;waarin
verscheidene achtenswaardige Amsterdammers ten tooneele verschijnen,
en alles overtroffen wordt door een zeer plechtstatigen
optocht van de koperen Bruid en Bruigom en de zeer onverwachte
koppigheid van den jongeheer Jasper Jun.</p>

<h4>I.</h4>

<p>Er heerschte buitengewone drukte in al de rijk gemeubelde
vertrekken van Caspar Janssen. De feestavond was gekomen.
Alles zag er recht opwekkend en aanlokkend uit. Zoo
spoedig we de breede vestibule binnentreden, vinden we links
eene kamer tot berging van sjaals en hoeden, met een reusachtigen
spiegel voor al wie nog een laatsten oogopslag aan
't misschien wat gekreukt feestkleed wil wijden. Deze kamer
is het uitsluitend eigendom van drie luidbabbelende kornetjes,
zoo prachtig gedost, of 't haar eigen feest ware, en zoo hoogrood
van kleur, of ze reeds bloosden over de uitbundige,
luidklinkende zegewenschen, haar heer en meester toegebracht.</p>

<p>Rechts treden we de receptiezalen binnen, welke we al
vroeger in stilte hebben waargenomen. 't Is nog geen tijd,
en niemand der gasten is gekomen. Twee rijen stoelen zijn
zeer houterig op kleinen afstand van de wanden geplaatst.
Aan 't eind der tweede kamer is eene sofa, met blauw fluweel
bekleed, onder voorbedachten rade wat vooruitgeschoven en
door prachtige bloemen omringd. Let even op die bloemen!
Met welken smaak zijn ze gerangschikt, 't is of ze eene
fraaie gedachte willen uitdrukken, die donkerroode camelia's,
<span class="pagenum" title="29">&nbsp;</span><a id="p_29"></a>die vruchtdragende oranjeboomen, die veelkleurige geraniums,
alle zoo zorgvuldig en geestig naast andere rijkbloeiende kasplanten
geplaatst, dat ge uwe nieuwsgierigheid niet kunt
onderdrukken, en telkens vraagt, wie ze zoo uitmuntend heeft
saamgeschikt!</p>

<p>Het ruischen van een zijden kleed wekt u uit uwe mijmering.
Het is <span xml:lang="fr"><abbr title="Mademoiselle">M<sup>lle</sup></abbr> de Tourzel</span>, de Zwitsersche. Met een fijnen
glimlach staart ze haar werk aan, en tegelijk schittert er
kwalijk verholen spot uit de diepe, donkerbruine oogen, als
ze de kamer overziet, en de twee rijen stoelen opmerkt. Er
spreekt uit hare figuur zooveel ongezochte sierlijkheid en
smaak, dat men onverwijld aan 't zonderling verschil denkt,
't welk de arme, betaalde gouvernante binnen weinige oogenblikken
met de bont getooide, feestvierende <em class="g" xml:lang="fr">parvenus</em>-familie
en de misschien nog bonter getooide gasten zal vormen.</p>

<p><span xml:lang="fr"><abbr title="Mademoiselle">M<sup>lle</sup></abbr> de Tourzel</span> nam reeds door hare verschijning ieder
voor zich in. Haar oogopslag en uiterst bekoorlijke glimlach
schenen bestemd om ieder hart stormenderhand te veroveren.
Welk een eenvoud, welk eene gratie in de keuze van haar
feestkleed. De laaguitgesneden, zwartzijden japon, de zwart
kanten pelerine daarover hoog aan den hals met eene enkele
diamanten speld vastgehecht, de witte camelia als eenig kapsel,
alles zoo onopgesmukt en zoo welgekozen&mdash;waarborgden
haar reeds vooraf den schoonsten triumf over hare omgeving,
den triumf van den goeden smaak en den <ins class="corr" id="corr6" title="Bron: fijnbeschaafdeu">fijnbeschaafden</ins>
geest.</p>

<p>&bdquo;Zoo, heb je er die bloemen toch naar toe gesleept, juffrouw
<span xml:lang="fr">Tourzel</span>! Laat ze nu maar staan! 't Is maar om de plaats,
die ze innemen, vat je!&rdquo;</p>

<p>De spreker was Jasper Jodocus van der Comme, makelaar
enz. enz. Zie hem eene seconde aan, uit iederen trek van zijn
gezicht, uit iedere bijzonderheid van zijn kostuum spreekt de
hooglijk met zijne eigene heerlijkheid ingenomen ceremoniemeester.
Hij heeft een reusachtigen strik uit zijne rotsharde
witte das weten saam te knutselen van zoo groote symmetrie,
<span class="pagenum" title="30">&nbsp;</span><a id="p_30"></a>dat hij het hoofd nauw durft te bewegen, uit vreeze iets te
bederven. In zijn knoopsgat zwelt eene kokarde van vuurrood
en wit satijn lint, aan den ketting van zijn uurwerk zijn eenige
buitengewone fraaiigheden en medaillons aangebracht.</p>

<p><span xml:lang="fr"><abbr title="Mademoiselle">M<sup>lle</sup></abbr> de Tourzel</span> had schielijk opgezien, toen ze zijne stem
vernam, en daarna den blik afgewend, en haar fijnen, kanten
zakdoek even aan den mond gebracht.</p>

<p>&bdquo;Ik weet niet, of je al op de hoogte van de zaken bent,
juffrouw <span xml:lang="fr">Tourzel</span>!&rdquo;&mdash;ging Jasper voort.&mdash;&bdquo;Als al de gasten
zitten, de dames namelijk, de heeren kunnen tusschen den
muur en de stoelen der dames staan....&rdquo;</p>

<p>&bdquo;<em class="g" xml:lang="fr">Permettez</em>! Maar wie zal de gasten ontvangen?&rdquo;</p>

<p>&bdquo;O! dat komt van zelf in orde.... u, bij voorbeeld, juffrouw!&rdquo;</p>

<p>&bdquo;De <em class="g" xml:lang="fr">grâce</em>, dat zou niet passend zijn! Me dunkt, een ceremoniemeester,
zoo vindingrijk, zoo <span xml:lang="fr">adroit</span>, als u, meneer Van
der Comme, moest zichzelven die taak hebben toegewezen!&rdquo;</p>

<p>Jasper lachte goedkeurend. <span xml:lang="fr"><abbr title="Mademoiselle">M<sup>lle</sup></abbr> de Tourzel</span> hield even de
fijne, witte, wonderfraaie hand aan de lippen.</p>

<p>&bdquo;Nu, we zullen zien.... Maar, zooals ik zeide, als al de
gasten gekomen zijn, ga ik Caspar, Mina en de kinderen
waarschuwen. Ik keer hier terug, en bericht den menschen,
wat er komen zal, vat je! Ik deel de gedichten-verzameling
rond, voor deze gelegenheid door de leden der Rederijkerkamer:
<em class="g" xml:lang="la">Sic itur ad astra</em> expresselijk vervaardigd.....&rdquo;</p>

<p>&bdquo;Hebben al die heeren zich in onkosten van verzen gestoken.
't Ontbreekt hier waarlijk niet aan dichters te Amsterdam!&rdquo;</p>

<p>&bdquo;Daarop laat ik de muzikanten komen, om de wijs te spelen van
't eerste gezang: <em class="g" xml:lang="fr">Marlborough s'en va-t-en guerre</em>,
vat je? Dan kan de trein binnentreden. Eerst ga ik zelf, dan
kleine Mina en Jet, dan de koperen Bruidegom en Bruid, dan
kleine Jasper, en eindelijk de zes orde-commissarissen. Als
men goed en wel gezeten is, geef ik kleinen Jasper het woord,
om zijn zegenwensch uit te spreken, welken ik zelf voor hem
heb gesteld. Heeft hij dien reeds voor u opgezegd, juffrouw
<span xml:lang="fr">Tourzel</span>?&rdquo;</p>

<p><span class="pagenum" title="31">&nbsp;</span><a id="p_31"></a></p>

<p>&bdquo;Ik ben gouvernante der beide meisjes, meneer Van der Comme!&rdquo;</p>

<p>&bdquo;Ja, maar je hadt beloofd, mij zooveel mogelijk te helpen,
om het ondeugend manneke zijne les te leeren!&rdquo;</p>

<p>&bdquo;O! <em class="g" xml:lang="fr">quant à ça</em>, ik heb hem eens gevraagd hoe het met
de aanspraak van oom Jasper stond en toen heeft hij zulk
een afschuwelijk gezicht gezet, dat ik hem rustig zijn weg
liet gaan. U weet, dat ik den jongeheer Jasper geheel aan
't bestuur zijner private onderwijzers overlaat, en ik vermoedde,
dat hij onder uwe leiding vooral wonderen zou doen!&rdquo;</p>

<p>&bdquo;We willen het hopen. Nu, na zijne aanspraak zullen Jet
en kleine Mina hare liedjes zingen.... Sakkerloot, dat heeft
je toch zeker genoegen gedaan, juffrouw <span xml:lang="fr">Tourzel</span>, ik heb het
juist zoo beschikt, om je <em class="g" xml:lang="fr">élèves</em> eens te doen uitkomen!&rdquo;</p>

<p>&bdquo;<em class="g" xml:lang="fr">Merci, monsieur</em>! Ze kunnen het perfect opzeggen, en
zingen het zoo goed het wil. De woorden zijn kostelijk en
het <em class="g" xml:lang="fr">air</em>&mdash;neen het <em class="g" xml:lang="fr">air</em> is <em class="g" xml:lang="fr">charmant</em>: <em class="g" xml:lang="de">Du bist der beste
Bruder auch nicht</em>!&rdquo;</p>

<p>Een lichte blos vloog over het voorhoofd der bevallige Zwitsersche.
Ze keek oplettend naar 't veelkleurig Smyrnaasch
tapijt, en sloot de oogen met een flauw zweempje van toorn.</p>

<p>&bdquo;Och! het een is zoo goed als het ander! Als je een lied
wilt maken, moet je natuurlijk eene wijs hebben. Nu neem
ik altijd die wijs, welke mij 't eerst invalt. 't Doet me plezier,
dat het je bevalt!&rdquo;</p>

<p>&bdquo;En daarmee zal wel het eerste bedrijf van de feestelijkheid
gesloten zijn?&rdquo;</p>

<p>&bdquo;Nog niet. Na het liedje van de kinderen, kies ik er een
ander uit de verzameling van feestzangen voor deze gelegenheid
door de leden der Rederijkerkamer: <em class="g" xml:lang="la">Sic itur ad astra</em>
expresselijk.... Sakkerloot! daar komt een rijtuig aanrollen,
ik ga de commissarissen van orde waarschuwen!&rdquo;</p>

<hr class="chend" />

<p><span class="pagenum" title="32">&nbsp;</span><a id="p_32"></a></p>

<h4>II.</h4>

<p>De drukte in de vestibule neemt hoe langer hoe meer toe.
Eene lange rij van vigilantes rangschikt zich daarbuiten op
de Heerengracht. Telkens stapt een nieuw paar feestelijk gekleede
gasten naar het domein der drie kornetjes. Daar is een
luid gefladder van veelkleurige linten, een ruischen van zijden
en gazen balkleedjes, een gemengde geur van allerlei <em class="g" xml:lang="fr">double-extraits</em>
en <em class="g" xml:lang="fr">Rimmel-bouquets</em> te genieten, daar wordt
schielijk eene speld gevraagd aan Leentje, Koosje of Klaartje,
dan wordt het gezicht recht vroolijk en prettig geplooid, dan
trekt men uiterst voorzichtig een paar nieuwe witte balhandschoenen
aan, en grijpt men den arm van den eersten heer,
die zich vertoont.... of gaat men alleen, zoo er zich geen
aanbiedt.</p>

<p>Want, schoon dit de taak der orde-commissarissen is, schijnen
dezen er zich luttel om te kreunen, of ze naar eisch vervuld
wordt. 't Zijn een zestal jongelui, die orde-commissarissen,
met bleeke troniën, kleine, zeer zorgvuldig opgemaakte kneveltjes
en half gesloten oogen. Daar is eene dame van middelbare
jaren alleen naar binnengekomen. 't Is waar, haar voorkomen
is wat ouderwetsch&mdash;er is wat al te eenvoudigs in
hare kleeding&mdash;wat onbevalligs in haar gelaat, en daarom
heeft mejuffrouw Anna Geertruida van der Comme, eigen nicht
van den feestvierenden gastheer, zich geheel alleen naar de
receptiezaal moeten begeven, waar niemand naar haar omziet.
Want ze is arm en afhankelijk.&mdash;&bdquo;Een lastpost voor de
familie, vat je!&rdquo;&mdash;pleegt Jasper Jodocus te zeggen, terwijl
hij luide met zijn horlogeketting rammelt.</p>

<p>Let op welk een ijver zich eensklaps bij de heeren orde-commissarissen
ontwikkelt, nu een vijftal jongedames en een
bejaard heer met een gouden bril binnentreden. 't Is de heer
Zilverlink, een zeer gegoed makelaar in edele metalen, en zijne
vijf zeer knappe dochters. Al deze dames zijn uiterst prachtvol
<span class="pagenum" title="33">&nbsp;</span><a id="p_33"></a>in wit gaas getooid met kersroode, hemelsblauw of saffraangele
linten, allen hebben een heuveltje van witte en andere
rozen boven op de roetzwarte vlechten of krullen. De commissarissen
lachen en buigen en bieden den arm aan, alles
met de volkomenste onbevalligheid en de volmaakste smakeloosheid.</p>

<p>Het salon en de aangrenzende vertrekken zijn nu bijna gevuld.
De dames hebben de rijen stoelen ingenomen. De heeren
houden zich bij den ingang van de laatste <em class="g" xml:lang="fr">suite</em> bijeen, of ze
ernstig beraadslaagden over gewichtige staatszaken. Maar ze
spraken zeer weinig, en glimlachen gedurig zoo welwillend tegen
elkander, of ze het volkomen eens waren over alle mogelijke zaken.
De dames fluisteren saam, of nemen elkaar van ter zijde op.
Mevrouw Berghuysen heeft zeer veel aan mejuffrouw Rotsenaer
te zeggen. Ze vindt het al heel mal, dat de twee leelijke dochters
van den rijken wijnkooper Van Menghelen gevraagd zijn, dat de
vijf dames Zilverlink en de twee Van Noorts gekomen zijn. Onder
de roos wil ze mejuffrouw Rotsenaer wel meedeelen, hoe Berghuysen
er eerst zeer tegen was, dat Agathe en Anne zouden
gaan, want er was altijd zoo iets raars bij de Van der Commes,
en dan, zulke late partijen deugden niet voor jonge meisjes&mdash;ze
was maar blij, dat men Mathilde en Elize niet gevraagd
had, die ondeugende kinderen zouden om alles gelachen hebben.
Mejuffrouw Rotsenaer stemt mevrouw Berghuysen alles gaaf
toe. Ja er was iets raars bij de Van der Commes. Als Papa
haar niet gedwongen had, zou ze, heusch! veel liever thuis
gebleven zijn&mdash;toen ze aankwam had geen der zes orde-commissarissen
haar den arm geboden.</p>

<p>Niemand heeft het getroffen, dat gastheer en gastvrouw afwezig
zijn. <span xml:lang="fr"><abbr title="Mademoiselle">M<sup>lle</sup></abbr> de Tourzel</span> heeft aanvankelijk de eerste gasten
verwelkomd, maar spoedig bemerkend, dat men haar goedig
toeknikte, zonder op hare beleefde woorden acht te geven,
trok ze zich diepbuigend terug, en was uit de zalen verdwenen.
Jasper Jodocus had zich nu en dan vertoond, den een en ander
terloops aangesproken, en zeer geheimzinnig wenken gegeven
<span class="pagenum" title="34">&nbsp;</span><a id="p_34"></a>over het begin der feesten. Ook de zes orde-commissarissen
verscholen zich van tijd tot tijd achter de groep der heeren,
en hadden het schijnbaar zeer druk met rond te gluren naar
de jongedames, en innemende gezichten te zetten.</p>

<p>Juist trad Koenraad Vechters binnen. Hij draagt den afschuwelijken,
zwarten rok met zekere vrijheid, die het gemaakte
en stijve van het danskostuum bijna geheel uitvaagt. Zijn
blond krullend hair is wat beter geordend dan in de studie-uren
op zijn <em class="g" xml:lang="fr">atelier</em>&mdash;een klein kruis aan een zilverwit lint
prijkt in zijn knoopsgat. Hij loopt haastig vooruit door het
salon en de <em class="g" xml:lang="fr">suite</em>, en stuit eindelijk op de ledige sofa en de
bloemen. Verrast ziet hij rondom zich heen, maar niemand
ontwarende, loopt hij glimlachend en langzaam terug.</p>

<p>Op eens ontdekt hij mejuffrouw Anna Geertruida van der
Comme, met een vrij ontstemd gezicht onder de oudere dames
zich verbergende.</p>

<p>&bdquo;Vergun me&rdquo;&mdash;begon Vechters, na korte begroeting&mdash;&bdquo;daar
ik niemand der feestvierende huisgenooten hier tegenwoordig
vind, om u geluk te wenschen met dezen heuglijken dag.&rdquo;</p>

<p>'t Is waar, Vechters woorden behelsden niet veel meer, dan
eene zeer alledaagsche gemeenplaats, maar ze werden toch
op zoo rondborstigen, hartelijken toon uitgesproken, dat ze
beter ontvangst verdiend hadden, dan het vinnige:</p>

<p>&bdquo;Dank u, meneer! Ik had het bijna vergeten, dat het vandaag
'n feestdag was. Niemand van de familie heeft naar me
omgezien. Ik heb nog niemand gesproken. Ik moest heel
alleen naar binnen gaan, en ik ben eene eigen nicht van
Caspar....&rdquo;</p>

<p>&bdquo;Ik hoop toch, dat onze gastheer niet door ongesteldheid
verhinderd wordt hier te zijn?&rdquo;</p>

<p>&bdquo;Ik heb er niets van gehoord, want niemand neemt de
moeite om eens naar mij te komen kijken. Maar ik geloof
het niet, anders zou de partij afgezegd zijn. 't Is zeker eene
verrassing van neef Jasper, die me al vijfmaal voorbijgeloopen
is, zonder te groeten. M'n goeie vader placht altoos te zeggen:
<span class="pagenum" title="35">&nbsp;</span><a id="p_35"></a>Anne-Trui! reken nooit op de neven. Als Caspar noten eet,
steekt Jasper de schillen in z'n zak!&rdquo;</p>

<p>&bdquo;Weet u ook wie die heer is met eene viool in de hand en
zoo'n zonderlingen, grooten strik in zijne das. Hij komt daar
juist binnen. Ha, daar komen nog zes andere virtuozen!&rdquo;</p>

<p>&bdquo;'t Is meneer Quastman, de dansmeester, die het bal zal
dirigeeren. Wat kan mij een bal schelen! De jongelui zijn
allemaal lomp genoeg, om me te laten zitten, en m'n familie
laat me aan m'n lot over. Neen! als Caspar me ooit weer
inviteert, bedank ik&mdash;'t is van avond voor 't laatst geweest!&rdquo;</p>

<p>&bdquo;Zoudt u zoo goed willen zijn, meneer! achter de stoelen
der dames eene plaats te zoeken!&rdquo;</p>

<p>Deze vraag werd tot Vechters door een der ordecommissarissen
gericht, die hem diepbuigend op alle andere heeren
wees, reeds geruimen tijd achter de dames in gelid geschaard.
Daar de jonge kunstenaar steeds meer en meer begon te verlangen,
om het gesprek met Anna Geertruida af te breken,
boog hij zich even voor de vergramde oude vrijster, en haastte
hij zich eene toevlucht achter de dameszetels te vinden. Dezelfde
commissaris van orde, mijnheer Proost, een doodsbleek jonkman,
met blauwe cirkelbogen onder de oogleden, naderde hem daarop
andermaal, en bracht hem een net gebonden boekske, koperrood
van omslag en verguld op snee. 't Was de verzameling
van feestliederen, door de leden der Rederijkerkamer: <em class="g" xml:lang="la">Sic
itur ad astra</em> voor deze gelegenheid expresselijk vervaardigd.
De heer Vechters werd beleefdelijk uitgenoodigd, om, zoo
spoedig de plechtstatige optocht van den koperen Bruidegom
en Bruid zich mocht vertoonen, het eerste lied uit den bundel
te willen aanheffen op, de wijze van: <em class="g" xml:lang="fr">Marlborough s'en
va-t-en guerre</em>.</p>

<hr class="chend" />

<p><span class="pagenum" title="36">&nbsp;</span><a id="p_36"></a></p>

<h4>III.</h4>

<p>Het gewichtig oogenblik was nabij. Jasper Jodocus vloog
de zalen in en uit, sprak even met den heer Quastman en
zijn muzikaal gevolg, en verdween. Tegelijkertijd scheen er
eene paniek onder de ordecommissarissen gekomen, die allen
vol bedrijvigheid de deur uitsnelden. De heer Quastman streek
de hand door de valsche zwarte krullen van zijne zwierige
pruik, trok de groote geborduurde slippen van zijne witte
gala-das zoo wijd mogelijk uiteen, en poogde practisch te
staven, wat treffelijke theoriën van sierlijke houdingen er in
zijn dansmeestersbrein verscholen waren. Op eens geeft hij
een teeken aan zijn orkest:</p>

<p>&bdquo;Nummer 1&mdash;Malbroek&mdash;heeren! As-je-blieft!&rdquo;&mdash;En koddig
heft de strijkmuziek de eentonige wijze aan, weldra door het
algemeen gezang der gasten gesteund.</p>

<p>Bij den ingang van het salon verscheen de plechtstatige
optocht. Juist zooals Jasper Jodocus het aan <span xml:lang="fr"><abbr title="Mademoiselle">M<sup>lle</sup></abbr> de Tourzel</span>
had voorspeld. Met een kalm, deftig gelaat opende hij zelf den
trein. Twee meisjes, de dochtertjes van Caspar, allerliefst in
't wit&mdash;jammer alleen, dat de gele halzen en armen er wat
onaangenaam tegen afstaken&mdash;volgden. De feestvierende gastheer
en gastvrouw traden als een sprekend contrast langzaam
naast elkander voort. Caspar met gebukten hoofde, bot glimlachend,
op het tapijt starend&mdash;mevrouw Van der Comme in
eene wolk van lichtgroene linten en een luid ruischende,
splinternieuwe, lichtgroene, zijden feestjapon, ieder vroolijk
en druk een welkomstgroet toewerpend. De jongeheer Jasper
loopt lomp en onverschillig achter zijne ouders. Hij dompelt
de handen diep in de zakken van zijn witten broek en kijkt
ieder zeer vrijpostig en minachtend aan. De zes commissarissen
sluiten den trein.</p>

<p>De vijf coupletten van den eersten feestzang zijn afgezongen.
De koperen Bruidegom en Bruid zitten op de blauwe sofa,
<span class="pagenum" title="37">&nbsp;</span><a id="p_37"></a>naast geraniums en camelia's. Alle gasten houden het oog op
hen gevestigd. Jasper Jodocus neemt zijn neefje Jasper Jun,
bij de hand, en plaatst hem voor de canapé.</p>

<p>&bdquo;Houd je goed, manneke!&rdquo;&mdash;fluistert hij zachtjes aan
't oor van den kwajongen&mdash;<ins class="corr" id="corr7" title="Niet in Bron.">&bdquo;</ins>morgen krijg je een gouden
Willem van oom Jasper, hoor!&rdquo;</p>

<p>De elfjarige knaap onttrekt zijn arm met drift aan oom
Jasper's vingeren, steekt zijne handen weer in den zak en
schopt met zijne nieuwe verlakte laarsjes naar de franjes van
het karpetje voor de sofa. Eensklaps ziet hij op, en gewaarwordend,
dat ieder hem aanstaart, richt hij zich met eene
korte beweging van ongeduld in eene gedwongen, stokstijve
houding op, en vangt, luid en radsprekend dus aan:</p>

<p>&bdquo;Beminde ouders! Vergunt uw oudsten zoon, hij UEd. met
dezen lang gewenschten dag mag feliciteeren en UEd. toewenschen
UEd. nog lange jaren van den dag van UEd. huwelijksfeest
moogt profiteeren, en alsdat UEd. nog veel vreugde
en voorspoed van UEds. kinderen moogt beleven. Wilt mijne
eenvoudige, kinderlijke taal excuseeren en denken het alleen
op de intentie aankomt, waarvan UEd. ook een bewijs kan
zien in het arrivement van zooveel geëerde en toegenegen
gasten.... van.... zooveel.... geëerde en.... en....<ins class="corr" id="corr8" title="Niet in Bron.">&rdquo;</ins></p>

<p>Eensklaps ziet de redenaar om. Oom Jasper trekt hem aan
de mouw en wil hem het vervolg der aanspraak toefluisteren.
Daar trekt een vuurroode blos over 't aangezicht van den
driesten knaap&mdash;hij aarzelt een oogenblik&mdash;eindelijk rukt
hij zich los en schielijk de kamer uitloopend, schreeuwt hij:</p>

<p>&bdquo;Weet je wat, Oom Jasper! ik dank je voor je gouden Willem,
en ik geef er de weerga van. Onthoud zelf je preken!&rdquo;</p>

<hr class="chend" />

<p><span class="pagenum" title="38">&nbsp;</span><a id="p_38"></a></p>

<h3><a id="DERDE_HOOFDSTUK">DERDE HOOFDSTUK.</a></h3>

<p class="subh3">Waarin het tweede deel der feestelijkheden door welwillende medewerking
van den heer Quastman en zijn gevolg een begin
neemt&mdash;waarin de gastheer zich zeer voorzichtig over Duitsche
ridderkruizen en Duitsche schilders uitlaat&mdash;waarin een zeer
gewichtig besluit genomen wordt door den opperceremoniemeester,
en een zeer levendig gesprek gevoerd wordt door <span xml:lang="fr"><abbr title="Mademoiselle">M<sup>lle</sup></abbr> de
Tourzel</span> en Koenraad Vechters.</p>

<h4>I.</h4>

<p>Een zacht gemompel van verwondering en onderdrukten
lachlust doorliep de rijen der gasten. Twee dames alleen
glimlachten niet: de koperen Bruid, die vragend naar Jasper
Jodocus opzag, en nog eene andere jongedame met fraaie
blonde krullen, die gedurende de speech van Jasper Jun,
toevallig eens had omgezien en eensklaps&mdash;toen ze Koenraad
Vechters onder een drom van jongelui herkend had&mdash;de
kleurschakeeringen van het tapijt met zooveel ijver begon te
bestudeeren, dat ze verrast opzag bij de ontknooping van een
tooneel, waarvan ze den samenhang niet gevolgd had.</p>

<p>Jasper Jodocus had zich geen oogenblik verslagen getoond.
Onmiddellijk had hij den heer Quastman een wenk gegeven,
de twee kleine meisjes vóór de feestvierende ouders geplaatst
en juist toen de brutale knaap uit het gezicht verdween, hieven
de muzikanten aan: &bdquo;<em class="g" xml:lang="de">Du bist der beste Bruder auch
nicht</em>!&rdquo; Ditmaal speelde er een zeer ondeugende lach over het
geestig gelaat van <span xml:lang="fr"><abbr title="Mademoiselle">M<sup>lle</sup></abbr> de Tourzel</span>, die zich bij de meest verwijderde
rij der dames had aangesloten en rustig den afloop
van 't gezang harer leerlingen scheen af te wachten.</p>

<p>De kleinen deden haar best. Het liedje, met al zijne laffe
gemeenplaatsen en zouteloozen onzin, werd zonder haperen
<span class="pagenum" title="39">&nbsp;</span><a id="p_39"></a>voorgedragen. Mevrouw Van der Comme zag den talentvollen
ceremoniemeester met dankbaarheid aan, Caspar Janssen knoopte
zijn rok tweemalen toe, en ontknoopte hem wederom tweemalen
met angstige zijblikken. Daarna bleef hij met saamgevouwen
handen rustig naar het slot van 't gezang wachten.
Zoo spoedig de meisjes geëindigd hadden, trok hij beiden naar
zich toe en verschool zijn kaal hoofd achter de kunstig gekapte
kopjes zijner kinderen.</p>

<p>&bdquo;Wat moet er nu nog komen, Jet?&rdquo;&mdash;vroeg hij zachtjes
aan zijne oudste.</p>

<p>&bdquo;Het bal, Pa. Al de lichten zijn achter in de zaal al opgestoken.
O, zoo mooi! En de juffrouw zegt, dat we met ons
beiden wel eens mogen meewalsen!&rdquo;</p>

<p>&bdquo;Goddank!&rdquo;&mdash;zucht Caspar bij zich zelven&mdash;&bdquo;dan ben ik
ten minste vrij. Tot nog toe kan niemand zeggen, dat het
niet hoogst fatsoenlijk is!&rdquo;</p>

<p>Er is intusschen beweging onder de gasten gekomen. Eene
dichte groep vormt zich rondom de beide echtelingen, die
haastig opstaan. Ieder schudt hun de hand en spreekt een paar
onverstaanbare woorden, waarop mevrouw Van der Comme zeer
luid antwoordt:</p>

<p>&bdquo;Dank u wel, meneer Van Menghelen!&mdash;Wel verplicht,
juffrouw Zilverlink!&mdash;Dat willen we hopen, meneer Versuylen!
Dank u, juffrouw Van Someren!&mdash;Zeer verplicht, mevrouw
Berghuysen! Zeer verplicht, Agathe! Dank je, Anne!&mdash;Zeer
lief, dat u gekomen is, meneer Vechters! Hartelijk dank, nicht!
ik hoop dat je 't nog menigmaal moogt beleven!&rdquo;</p>

<p>En zoo vloeide het gestadig voort, totdat alle gasten den
geijkten zegenwensch hadden uitgesproken. Luid gerucht en
geruisch begint nu de deftige stilte van het begin af te breken.
Men schaart zich in kleine afdeelingen bij elkaar&mdash;begroetingen
en gesprekken volgen. Als meneer Proost 't heusch
nimmer over zal vertellen, dan wil juffrouw Rotsenaer hem
wel verzekeren, dat ze er eigenlijk plezier in had, toen de
kleine Jasper zoo brutaal was. Meneer Proost zou het zeker
<span class="pagenum" title="40">&nbsp;</span><a id="p_40"></a>wel bemerkt hebben, dat meneer Jasper van der Comme
niet durft spreken&mdash;neen, dan was de vorige partij toch
aardiger, toen meneer Proost zelf zoo'n geestige aanspraak
tot opening van 't feest had gehouden. Meneer Proost had de
heele zaak buitengewoon dwaas gevonden, en dacht, dat men
kinderen buiten zoo iets laten moest. Wie zou zoo indiscreet
zijn, om een kwajongen het woord te geven, als de beste
leden van de Rederijkerkamer: <em class="g" xml:lang="la">Sic itur ad astra</em> tegenwoordig
waren. Overigens was Jasper een patente kerel en
de beste thesaurier, dien de kamer ooit bezeten had.</p>

<p>Mevrouw Berghuysen vindt, dat nicht Anna Geertruida er
zeer slecht uitziet. Nicht Anna Geertruida zucht diep, en
vertelt, dat ze zooveel aan hoofdpijn lijdt. Ze zou stellig niet
gekomen zijn, want in vertrouwen wil ze mevrouw Berghuysen
wel bekennen, dat de familie volstrekt geene notitie
van haar neemt, en ze is toch eene eigen nicht van Caspar&mdash;maar
<em class="g">zij</em> wil nooit aanleiding tot onaangenaamheden geven,
en zooveel mogelijk toonen, dat er nog fatsoenlijke leden in
de familie zijn.</p>

<p>Mejuffrouw Wilhelmina Zilverlink verlangt, dat het bal moge
aanvangen. Ze was gisteren nog op eene prachtige partij bij
Jhr. Van Naerssen tot Stompwijk geweest. Ze begreep niet,
waarom ze meneer Brunner daar niet gezien had. Meneer
Brunner, een der zes ordecommissarissen, had wel eene invitatie
ontvangen&mdash;waarheid spreken is zijne eerste deugd
niet&mdash;maar hij had zich voor eenigen tijd bij een diner van
den Zweedschen consul enorm geërgerd over de importante
<em class="g" xml:lang="fr">airs</em>, welke freule Cornelie van Naerssen zich had aangewend,
en daarom had hij maar liever bedankt.</p>

<p>Daar klinkt schetterend luid de wijze van een levendigen
galop. De heer Quastman en zijn muzikaal gevolg hadden
zich reeds voor eene poos verwijderd. Jasper Jodocus noodigt
met luider stem tot den dans, de paren zetten zich in beweging&mdash;het
eigenlijke feest vangt aan.</p>

<hr class="chend" />

<p><span class="pagenum" title="41">&nbsp;</span><a id="p_41"></a></p>

<h4>II.</h4>

<p>Koenraad Vechters had zwijgend en glimlachend het begin
der feesten bijgewoond. Met zekere aarzeling had hij de verzamelde
gasten, die zich in zijne onmiddellijke nabijheid bevonden,
gâgeslagen. Daarna had hij al zijne oplettendheid aan
de ceremonieele handelingen van Jasper Jodocus gewijd, en
schoon het mocht schijnen, dat hij alles met de uiterste aandacht
volgde, zou elk, die in zijn gemoed had kunnen lezen,
er slechts deze enkele gedachte gevonden hebben: Pauline
van Someren is hier niet tegenwoordig, anders had ik haar
al gezien.</p>

<p>Toen de groote drom der gasten zich naar de danszaal
begaf, had hij zijn arm geboden aan eene onbekende dame,
die geheel alleen bleef staan, en er zich volstrekt niet over
scheen te ergeren, dat niemand naar haar omzag. Er werden
een paar woorden gewisseld. Schoon de jonge kunstenaar
zich de uiterste moeite gaf een beleefd gesprek aan te knoopen,
daar hij tot tweemaal toe een geestig antwoord op zijne
vragen ontvangen had, was de weg naar de zaal echter te
kort, om dit voornemen ten uitvoer te brengen&mdash;en trok de
dame zich aanstonds terug, zoodra men den ingang bereikt
had. Eene poos nog zag hij haar zwart zijden kleed langs de
witte gazen baljaponnen der dansende dames zweven. Eindelijk
werd zijn blik door eene talrijke groep galoppeerende paartjes
onderschept en scheen zij in 't gewoel verdwenen.</p>

<p>In elk ander geval zou Koenraad Vechters ten levendigste
getroffen zijn door eene zoo bevallige verschijning, als thans
een oogenblik aan zijne zijde had getoefd&mdash;hij zou gevraagd
hebben naar haren naam, naar alles wat hem inlichting omtrent
haar had kunnen geven&mdash;hij zou niet vergeten hebben
te vermelden, dat zijne belangwekkende onbekende met een
zeer vreemd Fransch accent sprak, 't welk, eer bevallig dan
zonderling, haar aanstonds als vreemdelinge verried. Thans
<span class="pagenum" title="42">&nbsp;</span><a id="p_42"></a>liep hij verstrooid door de schitterend verlichte balzaal, en
wijdde maar zeer weinig aandacht aan allen luister van luchters,
spiegels en sofa's. Zijne gedachten volgden telkens eene
bepaalde richting, en schoon hij zich ieder oogenblik ten stelligste
voornam, om afleiding te zoeken, stond hij weldra in
een verborgen hoek der zaal te mijmeren en te droomen&mdash;en
uit te zien wie de danseressen waren, die hem voorbijkwamen.</p>

<p>Toevallig om zich heen blikkend, bemerkt hij, dat nog
iemand dien hoek gekozen heeft, om te mijmeren en waar te
nemen&mdash;de gastheer zelf: Caspar Janssen van der Comme.
Vechters had nog maar enkele woorden met hem gewisseld,
en rekende het zijn plicht, zich een oogenblik met hem te
onderhouden.</p>

<p>&bdquo;Een mooi gezicht, meneer Van der Comme!&rdquo;&mdash;begon
hij<ins class="corr" id="corr9" title="Niet in Bron.">.</ins>&mdash;&bdquo;Zulk eene prachtige zaal en zooveel vroolijk pratende
en dansende jongelui!&rdquo;</p>

<p>&bdquo;Ja, niet waar, men doet mij werkelijk veel eer aan. 't Heugt
me niet hier ooit zooveel gasten bij elkaar gehad te hebben&mdash;en
zeer fatsoenlijke lui&mdash;zeer fatsoenlijke lui, meneer
Vechters!&rdquo;</p>

<p>Caspar Janssen schoof zich zooveel mogelijk naar 't eind
der canapé, waarop hij aarzelend had plaats genomen, toen
Vechters voor hem staan bleef. Hij had daardoor gelegenheid
zich zooveel mogelijk achter de rijzige gestalte van zijn gast
te verbergen.</p>

<p>&bdquo;Ik moet u bekennen&rdquo;&mdash;vervolgde Vechters&mdash;&bdquo;dat ik mij
hier bijna geheel vreemd gevoel. Drie jaren afwezigheid schijnen
veel veranderd te hebben. Oude gezichten zijn verdwenen
en nieuwe, onbekende zijn daarvoor in de plaats gekomen.
Uwe familie alleen, meneer Van der Comme! en hare gulle
gastvrijheid zijn nog geheel dezelfde gebleven.&rdquo;</p>

<p>&bdquo;Dat kan ook niet anders. 't Is mij groote eer, mijne talrijke
kennissen uit aanzienlijken stand te mogen ontvangen.
Mijn kring heeft zich zeer uitgebreid. Ginder ziet u den heer
<span class="pagenum" title="43">&nbsp;</span><a id="p_43"></a>Versuylen, een zeer rijk man, met zeer deftige en invloedrijke
relatiën in den Haag, en die heer met een gouden bril op is
het nieuwgekozen lid van onzen Gemeenteraad, de heer
Zilverlink, een buitengewoon fatsoenlijk man!&rdquo;</p>

<p>Er brandde eene vraag op Vechters tong. Reeds wilde hij
haar uitspreken, toen Caspar half fluisterend voortging:</p>

<p>&bdquo;Me dunkt, zoo drie jaren in het buitenland moeten u met
vele hooggeplaatste mannen in aanraking gebracht hebben.
Je ontving je kruis immers uit de handen van den koning
van Beieren?&rdquo;</p>

<p>&bdquo;U bedoelt of de koning het mij persoonlijk ter hand
stelde?&rdquo;</p>

<p>Er speelde een ondeugende lach om Vechters' lippen. De
koperen bruidegom kneep zijn oogen geheimzinnig toe, en
knikte.</p>

<p>&bdquo;Ik bracht bijna een halfjaar te Munchen door&rdquo;&mdash;ging
Vechters voort&mdash;&bdquo;en ik betuig u, dat ik noch den koning,
noch de koningin, noch een der vorstelijke personages gezien
heb. Ik ging alleen met mijne kunstbroeders om, met eene
groote menigte talentvolle, maar arme Duitsche schilders!&rdquo;</p>

<p>Caspar Janssen was uit zijne gebukte houding opgerezen.
Er sprak wat meer leven uit zijne ingezonken oogen, dan
gewoonlijk het geval was.</p>

<p>&bdquo;Ja, zoo ben-jelui, jongelui! Als je de beste gelegenheid
hebt je aanzienlijke relatiën te verwerven, dan zoek je het
gezelschap van.... Duitsche schilders. Later als je fortuin
maakt&mdash;ieder kan fortuin maken!&mdash;zul je je genoeg beklagen.
Geloof me, 't is geen duit waard, om een paar tonnen
gouds te bezitten, of mooie schilderijen te kunnen maken,
als men geen aanzien, geene eervolle onderscheiding geniet,
helaas!&rdquo;</p>

<p>Terwijl de gastheer deze laatste woorden met buitengewone
geestdrift sprak, terwijl Vechters zich zelven vermande, om
kalm te blijven, en 's mans grofheden in stilte te belachen,
een tweetal gasten langzaam genaderd. De een is een
<span class="pagenum" title="44">&nbsp;</span><a id="p_44"></a>heer van middelbaren leeftijd, met een nobel gezicht, dezelfde,
dien Caspar Janssen nog kort te voren als den invloedrijken
Versuylen heeft aangewezen. De andere is de jongedame met
fraaie blonde krullen, welke gedurende den zegenwensch van
Jasper Jun, zoo ijverig de kleuren van het tapijt heeft waargenomen.
Juist toen Caspar zijne verzuchting had uitgesproken,
traden beiden glimlachend op hem toe.</p>

<p>&bdquo;Wij wisten waarlijk niet, dat u zelf in deze zaal was, Van
der Comme!&rdquo;&mdash;ving de heer Versuylen aan.&mdash;&bdquo;Pauline
zocht u, om u persoonlijk geluk te wenschen, en we konden
u nergens ontdekken!&rdquo;</p>

<p>Koenraad Vechters week plotseling eenige schreden terzijde.
Zij was het&mdash;geen twijfel, zij was het! En welk eene verandering
in zoo korten tijd. Toen hij, nu bijna vier jaren
geleden, Pauline van Someren voor het laatst gezien had, was
zij een vroolijk, geestig meisje van zeventien jaren, dat, waar
ze binnenkwam, elke kamer met blijheid en levenslust, schaterlachen
en gezang opluisterde. Nu zou men bij den eersten
blik niet vermoeden, dat die statige jonkvrouw eenmaal zulk
een luidruchtig, schalklachend kind geweest was. Nu sprak
er iets hoog ernstigs uit de groote helderbruine oogen, en
't was, alsof de wat bleeke tint van het gelaat, of de prachtige,
los krullende lokken er toe meewerkten, om die uitdrukking
van ernst en statigheid tot zwaarmoedigheid toe te
verhoogen.</p>

<p>Vechters was ter zijde geweken, was plotseling onbehoorlijk
rood geworden, en had, om zich eene houding te geven,
eene groep bloemen, vol goeden smaak en vernuft in eene
nis gerangschikt, met de uiterste oplettendheid waargenomen.
Zoo stond hij half verscholen, en mocht hij van tijd tot tijd
een blik ter zijde werpen naar 't drietal, 't welk in druk
gesprek gewikkeld was. De schelle dansmuziek overstemde elk
geluid, zoodat er niet de minste onvoegzaamheid in stak, om
zoo nabij hen te blijven toeven.</p>

<p>'t Was of er met elken slag van zijn luid kloppend hart
<span class="pagenum" title="45">&nbsp;</span><a id="p_45"></a>tot den verrasten kunstenaar eene stem sprak: &bdquo;Zij is veel
mooier dan ooit te voren, en nog hebt ge haar lief met geheel
uwe ziel!&rdquo; Wat was hare gestalte rijzig en rank geworden!
Welk eene bevalligheid in elke harer bewegingen! Hoe
gevoelvol sprak het geestig fonkelend oog! Wat zwaren strijd
had hij gestreden, om dat lieflijk beeld uit zijne herinnering
te verbannen, en nu&mdash;in één oogwenk was de moeielijk
bevochten zege vernietigd!</p>

<p>Een storm van vragen en twijfelingen begon nu met klimmend
geweld zijn geest te schokken. Zou zij het weten,
welk eene ontvangst den armen, nog weinig beroemden schilder
van haar vader was ten deel gevallen? Zou zij er misschien
om hebben geglimlacht, toen de practische, koude
suikerfabrikant haar van zijn stout aanzoek verhaald had?
Zou hij, arme wroeter, ooit genoeg naam en roem verkrijgen,
om naar hare hand te mogen staan? Was het geene onzinnige
dwaasheid te hopen, dat het beste, het schitterendste
talent immer eene aanbeveling zoude zijn bij de dochter van
den Indischen kapitalist?</p>

<p>En wie was de man, aan wiens arm zij zich met zooveel
vertrouwen en vreugde vastklemde? Caspar Janssen had het
gezegd, hij was rijk, hij had grooten invloed. Wat lette het,
dat hij het dubbele van haar leeftijd bezat? Wat hinder, dat
zijn hair reeds grijsde&mdash;dat hij een onafwijsbaren aanleg tot
zwaarlijvigheid bezat? Zoo de dochter het gezond verstand
des vaders had geraadpleegd, zou er niets belachelijks in
steken, dat zij hare hand den zwaarlijvigen, maar rijken man
had geschonken. Pauline.... de vrouw van <em class="g">dien</em> man! Het
werd hem te eng in de danszaal, en zonder er zich aan te
kreunen, of hij op het balkleed van mejuffrouw <ins class="corr" id="corr10" title="Bron: Wilhelmine">Wilhelmina</ins>
Zilverlink trapte, en of hij zich den haat des heeren Brunners
op den hals haalde, streefde hij eensklaps vooruit door de
dicht opeengepakte menigte, en snelde hij de zaal uit, alsof
hij gezworen had, er nimmer weer in terug te komen.</p>

<hr class="chend" />

<p><span class="pagenum" title="46">&nbsp;</span><a id="p_46"></a></p>

<h4>III.</h4>

<p>Jasper Jodocus was volstrekt niet op zijn gemak. Dat zijn
&bdquo;petekind&rdquo; hem zoo had teleurgesteld, was aanvankelijk wel
eene onaangename herinnering, maar hij kende den knaap,
en berustte in 't geval. Er was meer, wat hem hinderde.
Sinds het bal begonnen was, scheen hij zijn gezag als opperceremoniemeester
volkomen verloren te hebben. De commissarissen
van orde waren geheel in 't dansgenot verzonken, of
zaten te rooken in een klein, als buffet ingericht zijvertrek,
en.... er moest wederom een feestelijk feit tot stand worden
gebracht, er moest gezongen worden uit den kunstrijken bundel
der heeren kameristen: <em class="g" xml:lang="la">Sic itur ad astra</em> op de wijze: Wie
staat aan 't hoofd der (!) heldenstoet?</p>

<p>Er was nog meer. Schoon hij zich voorgenomen had, uithoofde
zijner gewichtige betrekking, slechts zeer zelden mee
te dansen, had hij toch het plan gevormd zich aan een paar
<span xml:lang="fr">quadrilles</span> te wagen. Zijne dames had bij gekozen. De eerste
was <span xml:lang="fr"><abbr title="Mademoiselle">M<sup>lle</sup></abbr> de Tourzel</span>. Reeds sedert zeer langen tijd had hij
haar zichtbaar onderscheiden, en ook zij&mdash;was zijne bescheiden
meening&mdash;had hem genoeg aangemoedigd, maar altijd had hij
geweifeld, of het wel passend ware eene arme gouvernante
met beleefdheden te overladen, bloot omdat ze er lief en
aardig uitzag.</p>

<p>En, ongehoorde coquetterie, toen hij haar ten dans had uitgenoodigd,
had zij hem&mdash;Jasper Jodocus van der Comme,
makelaar enz. enz.,&mdash;met eene zeer alledaagsche uitvlucht
geweigerd. Voor 't eerst had bij zich zelven de ongehoorde
moeite gevergd, om na te denken over zulk eene belachelijke
kleinigheid als deze weigering. Hij had ontdekt, dat hij buitengewoon
gekwetst was, dat <span xml:lang="fr"><abbr title="Mademoiselle">M<sup>lle</sup></abbr> de Tourzel</span> verreweg de knapste
dame van het gezelschap was. Hij had besloten haar rechtstreeks
te vragen, wat haar in hem mishaagde, en dan....
en dan zou hij haar nog iets meedeelen, 't welk zeker een
<span class="pagenum" title="47">&nbsp;</span><a id="p_47"></a>ontzaglijken indruk op haar zou maken, schoon hij het bij
zich zelven nauw waagde uit te spreken.... Jasper Jodocus
wilde geen oude vrijer blijven!</p>

<p>Hij had er lang over nagedacht, hij had gewikt en gewogen.
Als jongmensch had hij te lang gewacht; hij wilde eene &bdquo;goede
partij&rdquo; doen, maar&mdash;niemand wist het vreeselijk geheim&mdash;hij
had tot driemaal eene weigering moeten verduwen. Toen
had hij besloten ongehuwd te blijven, maar langzamerhand
had hij vergelijkingen gemaakt tusschen zijn broer Caspar en
zijn eigen, hoogst merkwaardigen persoon. Had Caspar geld
om diners en feesten te geven, hij had smaak en tact om ze
te ordenen en te besturen. Waarom zou hij zijn vernuft altijd
aan een ander dienstbaar maken? Al lang had <span xml:lang="fr"><abbr title="Mademoiselle">M<sup>lle</sup></abbr> de Tourzel</span>
zijne aandacht getrokken. Hij was het nog niet geheel met
zich zelven eens, hij wilde er nog eene poos over nadenken....</p>

<p>Daar treft een luid schaterlachen zijn oor, terwijl hij in de
breede marmeren gang op- en neergaat. Het schijnt uit het
buffetkamertje te komen. Plotseling herinnert hij zich het
gezang en den versbundel. Zijne ceremoniemeestersziel wordt
bewogen over zijne eigene nalatigheid, en ijlings snelt hij naar
't zijvertrek, waar de rookers en lachers zich bijeen bevinden.
Eene groote menigte jongelieden, waaronder vier zijner trouwelooze
trawanten met witte en vuurroode linten in 't knoopsgat,
stonden daar in een wijden kring geschaard, en, midden in
dien kring, met flesch en glas in de hand en een zwaren
havanna in den hoek van zijn mond, bevond zich zijn &bdquo;petekind&rdquo;,
Jasper Jun.</p>

<p>&bdquo;Laat ik je nog eens inschenken, meneer Proost! Kom, je
bent toch niet bang voor een glas Rijnwijn! Papa kan 't betalen!
Daar ga je!&rdquo;</p>

<p>Jasper Jun, dronk zijn glas met zwier leeg, en zich tot een
buitengewoon lang jongmensch, met vermiljoen rood hair,
wendend, vervolgde hij:</p>

<p>&bdquo;Geef me eens wat vuur van je, lange? Ben je uit? Zoo,
dat staat je slecht met dien brand op je hoofd!&rdquo;</p>

<p><span class="pagenum" title="48">&nbsp;</span><a id="p_48"></a></p>

<p>Luid gelach van 't gehoor.</p>

<p>&bdquo;Ha, daar is oom Jasper!&rdquo;&mdash;gaat de knaap voort, door
toejuiching en wijn half beschonken<ins class="corr" id="corr11" title="Niet in Bron.">.</ins>&mdash;&bdquo;Op je gezondheid, man!
Komt heeren, maakt plaats voor oom Jasper! Een schoon glas
Karel! gauw dan wat!&rdquo;</p>

<p>De heeren evenwel zijn met hunne figuur verlegen. Zij
treden op den verbaasden en verbitterden ceremoniemeester
toe, anderen nemen Jasper Jun. flesch en glas af, en willen
den driftig schreeuwenden knaap het stilzwijgen opleggen.
Jasper Jodocus doet zich groot geweld aan, om bedaard te
blijven, verzoekt de heeren naar de danszaal te gaan, en neemt
zijn <em class="g" xml:lang="fr">aide-de-camp</em> Proost onder den arm, om hem met een
order aan Quastman omtrent het te zingen lied weg te zenden.</p>

<p>Jasper Jun. heeft zich zeer gemakkelijk op eene sofa uitgestrekt.
Hij heeft de oogen gesloten, en haalt hoorbaar adem.
Zoo spoedig ieder verwijderd is, vliegt oom Jasper op hem
toe, vat hem bij den arm op, en poogt hem wakker te
schudden. Tevergeefs. De looze knaap veinst in diepen slaap
gevallen te zijn. De lakei uit het buffet snelt toe, en merkt
op, dat de jongeheer misschien wat te veel wijn gedronken
heeft, en dat het maar beter is den jongeheer daar te laten.</p>

<p>Jasper Jodocus geeft echter last, dat men den jongeheer
onmiddellijk te bed legge, en Karel, de lakei, getroost zich
schijnbaar de meeste moeite, om dit bevel ten spoedigste ten
uitvoer te brengen.</p>

<p>Verstoord over de slechte orde en het gedrag van zijn neefje,
door wien andermaal zijne vernuftige feestregeling gevaar liep
verbroken te worden, snelde hij ijlings naar de danszaal, toen
hij plotseling staande gehouden werd door Koenraad Vechters.
Deze laatste had de zaal met evenveel opgewondenheid verlaten,
als Jasper Jodocus haar wilde binnenstuiven. Vandaar,
dat beiden een oogenblik moesten standhouden, om eene botsing
te vermijden.</p>

<p>&bdquo;Reeds zocht ik u overal, meneer Van der Comme!&rdquo;&mdash;begon
de schilder&mdash;&bdquo;kan u mij ook zeggen....&rdquo;</p>

<p><span class="pagenum" title="49">&nbsp;</span><a id="p_49"></a></p>

<p>&bdquo;Nu niet, Vechters! Ik moet op mijn post, vat je! Als ik
zelf mijne bevelen niet geef, komt er niets van terecht. Sakkerloot!
je weet niet welk eene beslommering een ceremoniemeester
zich op den hals haalt.... Wat hoor ik.... ja
zeker.... uitmuntend: Wie staat aan 't hoofd der (!) heldenstoet?
N<sup>o</sup>. 4.&rdquo;</p>

<p>De heer Proost, een beetje ontrust, dat men zijne gedragingen
met Jasper Jun. euvel zou nemen, had zich de uiterste
moeite gegeven, om het verlangen van zijn chef ten uitvoer
te leggen, en daarom klonk nu zang en muziek van het bedoelde
lied in 't verraste oor van den opperceremoniemeester.</p>

<p>&bdquo;Goddank!&rdquo;&mdash;ging deze tot Vechters voort&mdash;&bdquo;nu ben ik
tevreden. Ik geloof, dat je me spreken wildet? Nu heb ik
den tijd. 'n Recht fatsoenlijke partij, hè? Ze zijn allen gekomen:
Berghuysen, Versuylen en ons nieuw lid van den Raad,
Zilverlink. Eerst dacht ik, dat de zaak fout was, toen mijn
neefje zoo onverwacht de orde verstoorde, vat je? Maar als
je bij den eersten, kleinen tegenspoed al begint te wanhopen,
kom je er niet. Verbeeld je, Vechters, dat ik van avond eene
dame hier om eene <span xml:lang="fr">quadrille</span> vraag, en dat ze me weigert....
vat je? Zou ik daarom aanstonds wanhopen, dat....&rdquo;</p>

<p>Beide heeren stonden op dit oogenblik stil voor den ingang
der balzaal. Vechters had tevergeefs gepoogd den woordenvloed
van den rederijker af te breken. Geduldig wachtte hij
nu met zijne vraag tot Jasper Jodocus zou zwijgen, en vermaakte
zich intusschen door de dansende paren waar te
nemen.</p>

<p>&bdquo;Wie is die dame in 't zwart?&rdquo;&mdash;had hij eensklaps gevraagd,
toen de onbekende, geestige spreekster, welke hij bij
het begin van 't bal naar de danszaal geleid had, hen bevallig
voorbijzweefde.</p>

<p>Zoo was het geschied, dat Jasper Jodocus zijn verhaal
moest afbreken, moest opzien en, de richting van Vechters
blik volgend, eene dame gewaarwerd, waarover hij juist eene
uitvoerige mededeeling wilde beginnen&mdash;schoon hij zeer
<span class="pagenum" title="50">&nbsp;</span><a id="p_50"></a>wel bemerkte, dat zijn toehoorder hem in 't minst niet gevolgd
had.</p>

<p>Jasper Jodocus gevoelde eene belachelijke neiging tot blozen.
In een ondeelbaar oogenblik had hij die neiging overwonnen,
zijne vuurroode en wit satijnen linten uitgeplukt, zijn uurwerkketting
doen rammelen en, zich in zijne volle lengte
oprichtend, geantwoord:</p>

<p>&bdquo;Die dame in 't zwart? O! dat is juffrouw <span xml:lang="fr">Tourzel</span>, de
gouvernante van Caspar, vat je!&rdquo;</p>

<p>&bdquo;<span xml:lang="fr">Tourzel</span>!&rdquo;&mdash;viel Vechters in&mdash;&bdquo;dan is ze de zuster van
mijn kunstbroeder te Rome. Dan heb ik haar wat te zeggen.
Wees zoo goed mij aan haar voor te stellen, meneer Van
der Comme!&rdquo;</p>

<hr class="chend" />

<h4>IV.</h4>

<p>Koenraad Vechters was op de deftigste wijze aan <span xml:lang="fr"><abbr title="Mademoiselle">M<sup>lle</sup></abbr> de
Tourzel</span> voorgesteld.</p>

<p>Hij had te Rome zich dikwerf in gezelschap van een vroolijken,
veel schertsenden en luid zingenden Franschen schilder
bevonden, wiens naam <span xml:lang="fr">Henri de Tourzel</span> was en wiens vaderland&mdash;bij
latere kennismaking&mdash;Zwitserland bleek te zijn.
Ter vlucht had hij van dezen eens vernomen, dat zekere
<span xml:lang="fr"><abbr title="Mademoiselle">M<sup>lle</sup></abbr> de Tourzel</span> in Nederland gouvernante was. Bij zijn vertrek
naar 't vaderland had <span xml:lang="fr">Henri de Tourzel</span> hem verzocht
eens naar die dame om te zien, en haar te verzekeren, dat
zij nog altijd de meest geliefde zuster was eens broeders,
die eene onvergeeflijke luiheid in 't schrijven van brieven aan
den dag legde.</p>

<p>Nu wandelt Koenraad, levendig sprekend, met de Zwitsersche
door de danszaal. <span xml:lang="fr"><abbr title="Mademoiselle">M<sup>lle</sup></abbr> de Tourzel</span> is zeer verheugd iets
van den zorgeloozen broeder te hooren. Koenraad verhaalt
veel en steeds gaat hij voort, alsof hij vreesde, dat eene
<span class="pagenum" title="51">&nbsp;</span><a id="p_51"></a>pijnigende gedachte zich plotseling aan hem zal opdringen.
Hij wenscht in stilte, dat Pauline van Someren moge zien,
hoe kalm en opgeruimd hij met eene andere kan spreken&mdash;hij
durft de vraag, door toeval verzwegen, niet uiten, daar hij
liever in onzekerheid wil blijven, dan plotseling de volle waarheid
te vernemen.</p>

<p>&bdquo;En is u niet tevreden, meneer Vechters?&rdquo;&mdash;vraagt onverwacht
<span xml:lang="fr"><abbr title="Mademoiselle">M<sup>lle</sup></abbr> de Tourzel</span>&mdash;&bdquo;onder zoo goede omstandigheden
in 't vaderland terug te komen. Hoe benijd ik u! Konde ik
eens even in Zwitserland adem scheppen, hoeveel lichter zou
ik dit Amsterdamsche leven dragen!&rdquo;</p>

<p>&bdquo;Ik moest het voorrecht hooger waardeeren, u heeft gelijk,
<span xml:lang="fr">mademoiselle</span>! Maar ik ben hier een vreemdeling, evenals u
zelve. Men spreekt hier eene taal, die ik niet versta; al mijne
vrienden zijn verdwenen of hebben nieuwe betrekkingen aangeknoopt,
waardoor zij.... in mij geen belang kunnen
stellen!&rdquo;</p>

<p>&bdquo;<em class="g" xml:lang="fr">Permettez!</em> U oordeelt te spoedig. Zou u gelooven, dat
ik u kende, voor dat ik u ooit had gezien, voor dat ik kon
bevroeden, dat Henri te Rome uw vriend was geweest!&rdquo;</p>

<p>&bdquo;Misschien heeft de heer Jasper van der Comme u het een
en ander omtrent mijne bruikbaarheid op de feesten zijns
broeders meegedeeld!&rdquo;</p>

<p>&bdquo;<em class="g" xml:lang="fr">Comment donc?</em>&mdash;In welk gezelschap brengt u mij
daar! Ik heb genoeg van de Van der Commes, om te geeuwen,
als ik dien heer Jasper zie. <em class="g" xml:lang="fr">Mais vous n'êtes guère
clair-voyant, il me semble!</em>&rdquo;</p>

<p>&bdquo;Hoe zou ik het kunnen zijn, <em class="g" xml:lang="fr">mademoiselle</em>! 't Is
heden voor 't eerst na drie jaren afwezigheid, dat ik een
klein stukje dier Amsterdamsche wereld terugzie, die mij te
voren nooit eenige genegenheid betoonde, en mij nu wel
volkomen, tot op den klank van mijn naam toe, zal vergeten
hebben!&rdquo;</p>

<p>&bdquo;Vergis ik me, of is u van avond niet wat buitengemeen
somber gestemd? U schijnt te vergeten, dat uw naam hier
<span class="pagenum" title="52">&nbsp;</span><a id="p_52"></a>een voortreffelijken klank bezit, dat u een paar uitmuntende
schilderijen naar de expositie hebt gezonden?&rdquo;</p>

<p>&bdquo;O, is het dat, dat alleen maar!&rdquo;&mdash;Vechters zag teleurgesteld
voor zich heen. Eene geheimzinnige hoop, waarvan
hij zich volstrekt geene rekenschap wist te geven, had zich
plotseling van hem meester gemaakt. Maar nog wilde de
naam, die hem 't naast aan 't harte lag, niet over zijne lippen.
Hij gevoelde, dat het hem aan kalmte schortte, om dat
woord te spreken tot eene vrouw, zoo schrander en scherp
ziende, als <span xml:lang="fr"><abbr title="Mademoiselle">M<sup>lle</sup></abbr> de Tourzel</span>.</p>

<p>&bdquo;Ik heb eene lieve vriendin&rdquo;&mdash;ging deze voort&mdash;&bdquo;aan wie
ik al mijne kleine zorgen en bekommeringen meedeel. Dagelijksche
omgang deed mij haar zoo hoogschatten, dat ik haar
mijn volle vertrouwen schonk, en in stilte met haar lachen
kan over de duizenden <em class="g" xml:lang="fr">indélicatesses</em>, welke men hier
zonder ophouden mag genieten. Zoo heerscht er hier eene
volkomene onwetendheid omtrent alles wat kunst en letteren
aangaat, en vind ik alleen in haar dien fijnen smaak....&rdquo;</p>

<p>&bdquo;Is uwe vriendin getrouwd, <em class="g" xml:lang="fr">mademoiselle</em>!&rdquo;&mdash;Vechters
deed eene heldhaftige poging, om zoo onverschillig mogelijk
naar de schitterende kristallen kroon op te zien, welke zij
juist voorbijtraden, schoon hij met onstuimig kloppend hart
het antwoord afwachtte. De Zwitsersche wendde het hoofd
af, om een ondeugenden glimlach te doen verdwijnen, en dit
alles was zoo snel geschied, dat ze haast oogenblikkelijk op
het: &bdquo;Is uwe vriendin getrouwd, <em class="g" xml:lang="fr">mademoiselle</em>?&rdquo;&mdash;geantwoord
had:</p>

<p>&bdquo;<em class="g" xml:lang="fr">Ma foi! je ne comprends pas trop pourquoi....</em>&rdquo;</p>

<p>&bdquo;Vergeef mij, <em class="g" xml:lang="fr">mademoiselle</em>, ik begrijp, dat ik onbeleefd
gevraagd heb!&rdquo;</p>

<p>&bdquo;Wel niet in 't minst! Maar uwe vraag verbaasde mij, omdat
ik u den naam mijner vriendin niet genoemd heb, en u
al scheen te vermoeden, wie ik bedoelde!&rdquo;</p>

<p>Vechters is wat bleek geworden. Hij zwijgt, en wacht totdat
men hem verder zal inlichten.</p>

<p><span class="pagenum" title="53">&nbsp;</span><a id="p_53"></a></p>

<p>&bdquo;Wat ik u verhalen wilde&rdquo;&mdash;gaat de looze gouvernante
voort, in stilte het gezicht van den jonkman opmerkzaam
waarnemend&mdash;&bdquo;is, dat ik onlangs met mijne lieve vriendin
en haar oom onze expositie bezocht. Toen we voor uwe
Italiaansche dorpstafereelen stonden, en uw naam met hoogen
lof genoemd werd, vernam ik toevallig, dat u een oud bekende
was....&rdquo;</p>

<p>De strijd werd Vechters te zwaar. Hoop en vrees, ontzag
voor den fijnen blik van <span xml:lang="fr"><abbr title="Mademoiselle">M<sup>lle</sup></abbr> de Tourzel</span> en beduchtheid, zijne
geheimste gedachte te verraden, geen enkel bezwaar vermocht
nu langer zijne gewone stoutmoedige voortvarendheid
te bedwingen.</p>

<p>&bdquo;Zoo noem mij dan den naam dier vriendin....&rdquo;</p>

<p>&bdquo;Ik wilde u juist van haar spreken, om u te bewijzen, hoe
ik volkomen recht had te beweren, dat ik u kende, voordat
ik u gezien had. Mijne vriendin heet Pauline van Someren&mdash;zie,
ginder gaat ze gearmd met mejuffrouw Anna Geertruida
van der Comme!&rdquo;</p>

<p>&bdquo;En die zwaarlijvige heer met grijs hair, welke nog altijd
met den gastheer keuvelt, kent u hem ook?&rdquo;</p>

<p>&bdquo;<em class="g" xml:lang="fr">Ma foi, oui!</em> 't Is Paulines oom, de heer Versuylen!&rdquo;</p>

<p>&bdquo;Maar haar vader dan?&rdquo;</p>

<p>&bdquo;Voor ruim twee jaren stierf hij. Pauline heeft zich dat
verlies zeer aangetrokken. Ze sloot zich geheel op in 't huis
van haar oom en voogd, waar ik haar toevallig ontmoette,
<em class="g" xml:lang="fr">pauvre, chère enfant</em>!&rdquo;</p>

<p>&bdquo;En nu uw bewijs, dat u mijn naam kende door.... door
inlichting misschien van mejuffrouw Van Someren!&rdquo;</p>

<p>&bdquo;Dat heb ik niet beweerd! Ik zeide eenvoudig, dat we op
de expositie voor uw werk stonden, dat uw naam genoemd
werd, en juist wilde ik er bijvoegen, dat Pauline mij verhaalde,
hoe ze zich herinnerde u weleer op de bals van den heer
Caspar van der Comme ontmoet te hebben&mdash;toen u me
haastig in de rede viel!&rdquo;</p>

<p>&bdquo;<em class="g" xml:lang="fr">Pardon, mademoiselle!</em> Juist ook mij was het voorgekomen,
<span class="pagenum" title="54">&nbsp;</span><a id="p_54"></a>toen ik hedenavond uwe vriendin terugzag, dat ze
eene oude kennis was, maar haar naam ontsnapte mij, en
daarbij bracht mij haar <em class="g" xml:lang="fr">cavalier</em> in de war!&rdquo;</p>

<p>&bdquo;U is een beroemd en talentvol schilder, meneer Vechters!
maar u heeft, dunkt mij, weinig aanleg om uwe geheimen
te bewaren!&rdquo;</p>

<p>Vechters zocht tevergeefs naar een antwoord, en deed eene
mislukte poging om opgeruimd in 't rond te zien. De Zwitsersche
lachte fijn en ongedwongen. Hoe langer hoe meer
kwam Vechters in dien zonderlingen toestand, wanneer eene
enkele tirannieke gedachte zich van den geheelen geest
meester maakt, wanneer noch woorden noch feiten eenigen
indruk teweegbrengen, wanneer men luistert zonder te
hooren, rondstaart zonder te zien, antwoordt zonder te denken.
Zoo wandelden beiden geruimen tijd zwijgende voort.
Eindelijk zijne stem tot een vreesachtig en vleiend fluisteren
dwingende, sprak hij, het hoofd vooroverbuigend naar <span xml:lang="fr"><abbr title="Mademoiselle">M<sup>lle</sup></abbr> de
Tourzel</span>:</p>

<p>&bdquo;U is de vriendin van Pauline van Someren. Zou u den
vriend van <span xml:lang="fr">Henri de Tourzel</span> een dienst willen bewijzen!&rdquo;</p>

<p>&bdquo;<em class="g" xml:lang="fr">Mais certainement!</em>&rdquo;</p>

<p>&bdquo;Stel mij dan voor aan Pauline, of ik haar nooit gekend
had, en zeg haar in stilte, dat ik vrees vergeten te zijn!&rdquo;</p>

<hr class="chend" />

<p><span class="pagenum" title="55">&nbsp;</span><a id="p_55"></a></p>

<h3><a id="VIERDE_HOOFDSTUK">VIERDE HOOFDSTUK.</a></h3>

<p class="subh3">Waarin koperen Bruid en Bruidegom wat meer op hun gemak worden
gesteld&mdash;waarin de ongelukken van den Thesaurier der Rederijkerkamer:
Sic itur ad astra hun hoogste toppunt bereiken bereiken&mdash;waarin
zeer vele fraaie feestdronken worden ingesteld, en alles
besloten wordt door een zeer ernstig onderhoud tusschen een
schilderijenverzamelaar en een veelbelovend jonkman.</p>

<h4>I.</h4>

<p>De koperen-bruiloftsfeestelijkheden hadden elkaar intusschen
met stelselmatige orde opgevolgd. Er werd druk gedanst en
geschertst. Sommige jeugdige gasten met zwarte rokken hadden
zich om het buffet geschaard in het zijvertrekje. De heer
Proost is in vertrouwelijk gesprek gewikkeld met Karel, den
lakei. Hij vraagt naar den afloop van 't tooneel tusschen
Jasper Sen. en Jasper Jun. Karel lacht geheimzinnig, en vertelt,
dat hij den jongeheer naar zijne kamer had moeten
brengen, maar dat de jongeheer dit volstrekt niet wilde toelaten,
dat de jongeheer nog meer wijn gedronken had, en
zeer bleek begon te zien, dat hij den jongeheer eindelijk met
moeite te bed had gelegd, en dat de jongeheer nu zeer ziek was.</p>

<p>De heeren schateren luide over de heldenfeiten van Jasper
Jun. en gaan over tot de orde van den dag: het Park, de
Opera, het Ballet, de Dames. Eenige meer bejaarde heeren
spreken fluisterend over handelsbelangen, een paar anderen
twisten over moderne of rechtgeloovige godgeleerdheid. Jasper
Jodocus verschijnt van tijd tot tijd, fluistert met de commissarissen
van orde, en glimlacht, of hij de held van 't feest ware.</p>

<p>In de beide groote receptiekamers is een vijftal lakeien met
de drie kornetjes ijverig bezig met het plaatsen van kleine
tafeltjes. Ieder dezer tafeltjes wordt voor zes personen gedekt,
en beladen met een leger van fijn geslepen glazen, van alle
<span class="pagenum" title="56">&nbsp;</span><a id="p_56"></a>vormen en tot velerlei doel bestemd. De commissarissen van
orde nemen de zalen in oogenschouw, en 't ontsnapt niemand,
dat de blikken van de heeren Proost en Co. steeds zonderling
glimmen van ondubbelzinnig genoegen. Alles voorspelt, dat het
bal weldra ten einde zal spoeden, en het feestelijk maal alras
zal beginnen.</p>

<p>In de danszaal is juist de slot<span xml:lang="fr">quadrille</span> aangekondigd. Ettelijke
paartjes streven haastig door elkander en plaatsen zich
in slagorde. Eene groote menigte dames van middelbaren leeftijd
en twijfelachtige jeugd houdt de stoelen aan den wand
bezet. Door haar opgeruimd lachen zou men mogen vermoeden,
dat ze den ondeugenden Henri van Meerbeeke nooit gelezen
hebben, en volstrekt geene bewustheid koesteren van de
&bdquo;muurbloemen&rdquo;-leer, door dezen schranderen opmerker met
zooveel juistheid in 't licht gesteld.</p>

<p>Gesproken wordt er genoeg. Mevrouw Berghuysen weet
waarlijk niet, hoe ze geschikte woorden vinden zal, om mevrouw
Van der Comme haar compliment te maken over de
lieve partij. Ja, dat is juffrouw Rotsenaer ook geheel met haar
eens, en nicht Anna Geertruida ook al, en iedereen, die in de
nabijheid van de gastvrouw zit. Mevrouw Van der Comme
lacht zeer tevreden en zeer onnoozel. Zij laat alles maar aan
Jasper over, dat begrijpen de dames wel&mdash;en dan bemoeit de
juffrouw er zich eens mee, als deze laatste dat zoo eens in
't hoofd komt.</p>

<p>Mevrouw Berghuysen zou het met zoo'n juffrouw nimmer
kunnen uithouden. Ze had er den heelen avond al op gelet,
hoe dat dametje met een voornaam <em class="g" xml:lang="fr">air</em> in 't ronde liep, en
zich niet schaamde te dansen als jongere meisjes bleven zitten.
Daaraan had ook juffrouw Rotsenaer zich &bdquo;fameus&rdquo; geërgerd,
en nicht Anna Geertruida ook, en alle andere dames in de
nabijheid. Mevrouw Van der Comme zuchtte zachtjes, streek
de breede lichtgroene linten van hare monstermuts glad, en
bekende, dat Caspar altijd zeer tevreden was over de juffrouw,
omdat ze zulke fatsoenlijke manieren had, zulke fatsoenlijke
<span class="pagenum" title="57">&nbsp;</span><a id="p_57"></a>familierelatiën en zulke fatsoenlijke kennissen in de stad.</p>

<p>Wat verder op zitten twee jonge meisjes met volmaakt
gelijke baltoiletten en hoogroode wangen. 't Zijn de dames
Van Menghelen, Anne-Kee en Suze, beiden zeer grof van
uiterlijk en onverbiddelijk leelijk. Anne-Kee had het Suze vooraf
wel gezegd, dat ze zich toch niet amuseeren zouden, en als
Pa het niet volstrekt gewild had, omdat hij zoo'n goeden klant
als meneer Van der Comme wat ontzien moest, dan zou
zij althans liever thuis gebleven zijn. Dat kan Suze niet zeggen:
hadden ze beiden niet uit blijdschap door de kamer gewalst,
toen de uitnoodiging kwam? En dan vond zij het toch
altijd aardig het dansen te zien, men kon soms zulke dwaze
gevalletjes opmerken. Dat vond Anne-Kee ook. Suze moest
maar eens letten op dien langen heer met vuurrood haar, die
daar juist zijn <em class="g" xml:lang="fr">cavalier seul</em> zou maken. Hij sloeg met
armen en beenen zoo driftig van zich af, of hij in een net
gevangen zat en zich met alle geweld wilde vrijmaken. En
dan die eene juffrouw Zilverlink met &bdquo;<em class="g" xml:lang="fr">cerise</em>-roode&rdquo; linten!
Wat eene belachelijke drukte, ze hing in de armen van dien
bleeken jongen, alsof ze bang was, dat hij haar op den grond
zou laten vallen.</p>

<p>In denzelfden hoek en op dezelfde sofa zit nog altijd de
omzichtige koperen bruidegom. Hij heeft met Versuylen en
Zilverlink eene geruime poos gesproken. Hij heeft zelfs een
weinigje geredetwist met den eerste over de beteekenis eener
buitenlandsche decoratie, waartoe een toevallig voorbijgaan
van den jongen schilder aanleiding gegeven had. Hij gelooft,
dat hij recht fatsoenlijk gesproken heeft. Koenraad Vechters
is enkele percenten in zijne hoogachting gerezen, vooral door
't gunstig advies van Versuylen over zijn talent en zijne ter
tentoonstelling gebrachte stukken.</p>

<p>Caspar Janssen vermaakt zich op dit oogenblik met zijne
beide meisjes, die met van genoegen schitterende blikken de
figuren der <span xml:lang="fr">quadrille</span> volgen. De vader is volstrekt niet tegen
den <em class="g" xml:lang="fr">parvenu</em> opgewassen. Hij verliest zijne belachelijke
<span class="pagenum" title="58">&nbsp;</span><a id="p_58"></a>bedeesdheid, zoodra hij zich met zijne kinderen bezighoudt.
Hij kan ongedwongen met hen spreken en schertsen, zelfs
voor het oog zijner gasten. Het oudste meisje vertelt, dat de
juffrouw wel vriendelijk was geweest, maar het toch geweigerd
had, toen ze gedwongen hadden, om tot het einde van 't
feest op te blijven&mdash;dat broer Jasper zoo ondeugend was,
en zooveel wijn had gedronken, dat hij al lang te bed was
gelegd&mdash;dat er zooveel heeren in 't zijkamertje zaten te
praten, en dat ze soms hardop begonnen te lachen, men kon
het in de gang duidelijk hooren. Eene wolk trok over het
voorhoofd van den schatrijken gastheer. 't Was goed, dat
men den jongen maar weggebracht had, hij mocht nog andere
onfatsoenlijke stoornis veroorzaken. Caspar was onherroepelijk
van voornemen, den knaap op dat strenge kostschool in
Noord-Brabant te brengen, waarvan Berghuysen hem nog
onlangs gesproken had; lang genoeg was de jongen thuis
bedorven, en, wat Mina er ook tegen zeggen mocht, 't zou
geschieden.</p>

<p>Juist eindigde de <span xml:lang="fr">quadrille</span>. Jasper Jodocus trad met onverstoorbare
deftigheid in 't midden van zijn staf voorwaarts,
en kondigde aan, dat men zich naar de andere zalen begeven
zoude ten einde een vriendschappelijk feestmaal te gebruiken.
Terstond snellen alle ordecommissarissen uit het gelid, om
hun arm aan de dame hunner keuze aan te bieden. De heer
Zilverlink wandelt met de gastvrouwe deftig rond en wacht
het teeken, om de zaal te verlaten. Caspar Janssen denkt een
oogenblik na, en biedt daarna zijn arm aan mevrouw Berghuysen,
die hem aanstonds dezelfde gemoedsbezwaren meedeelt,
welke zij nog onlangs aan zijne echtgenoote heeft
geopenbaard.</p>

<p>De muziek heft een marsch aan, de stoet zet zich in beweging.
Waarom ziet Jasper Jodocus zoo verstoord? Hij heeft
nicht Anna Geertruida aan zijne zijde, maar <span xml:lang="fr"><abbr title="Mademoiselle">M<sup>lle</sup></abbr> de Tourzel</span>
heeft hem geweigerd&mdash;de heer Versuylen had hem de pas
afgesneden.</p>

<p><span class="pagenum" title="59">&nbsp;</span><a id="p_59"></a></p>

<p>En midden onder de paartjes gaat er ook een door de gang,
't welk zeer zacht keuvelt, en voor niemand oogen heeft, dan
voor zich zelf. Vechters buigt zich van tijd tot tijd voorover,
en fluistert eenige woorden tegen de zijzachte krullen van
Pauline van Someren. Als hij dan het hoofd weer opheft, en
heimelijk de lieve gestalte aan zijne zijde met een enkelen
blik omvat, straalt er zoo heerlijke vreugde en zoo teedere
hartstocht uit zijne levendige oogen, dat hij zich wel in acht
mag nemen voor de omstanders, zoo hij er nog prijs op stelt,
dat zijn geheim bewaard blijve.</p>

<hr class="chend" />

<h4>II.</h4>

<p>De luister van het <em class="g" xml:lang="fr">souper</em> overtrof ieders verwachting. De
lakeien en kornetjes draafden ijverig heen en weer. De weelde
der verlichting, het schitterend tafelzilver, de rijkdom van porseleinen
borden, de overdreven pracht van fijngeslepen glaswerk,
alles werkte mee om de genoeglijke stemming der gasten
tot dat <em class="g" xml:lang="la">sempre crescendo</em> op te winden, 't welk den
gastheer alleszins gerust mocht stellen omtrent het zeer fatsoenlijke
karakter van zijn feest. De beide groote receptiezalen
waren met tal van kleine tafeltjes gevuld. Een luid
gerucht van stemmen, van gelach, van glazen en kelken,
waarmee werd aangestooten, getuigde, dat de feestvreugde
eerst nu haar hoogste glanspunt had bereikt.</p>

<p>Nog altijd zetelde er een wolk op 't voorhoofd van den
verdienstelijken ceremoniemeester <em class="g" xml:lang="fr">en chef</em>. Jasper Jodocus
was volkomen terneergeslagen door de dubbele weigering van
<span xml:lang="fr"><abbr title="Mademoiselle">M<sup>lle</sup></abbr> de Tourzel</span>. En thans juist scheen het, of ze elk oogenblik
belangrijker werd in zijne oogen, thans had hij haar maar
een paar minuten afzonderlijk willen spreken, om te beproeven
of ze werkelijk alles zou weigeren, wat hij haar dien
avond mocht voorstellen. Toen de heer Versuylen zich met
haar naar 't einde der tweede zaal begaf, waar koperen
<span class="pagenum" title="60">&nbsp;</span><a id="p_60"></a>Bruidegom en Bruid eene eereplaats was aangewezen, had hij
hen onmiddellijk gevolgd, en nicht Anna Geertruida zoo haastig
meegesleept, dat ze tot tweemalen toe tegen een paartje jongelui
aanbotste, 't welk zich rustig bezighield eene passende
plaats op te zoeken. Nicht Anna Geertruida glimlachte echter
zeer opgetogen, en knikte de gestoorde jongelieden zoo goedhartig
toe, alsof hun plotseling een onverwacht genot was
ten deel gevallen. In een oogenblik had Jasper Jodocus de
zaak naar zijn verlangen geregeld. De heer Versuylen werd
zijn tafelgenoot en de groote zilveren schel der ceremoniemeesterswaardigheid
vond eene plaats in de onmiddellijke nabijheid
van 't bord der gouvernante.</p>

<p>Sinds dat oogenblik was hij zeker van zijne zaak, en wijdde
hij zich geheel aan de plichten van zijn feestambt. Hij vond
den moed eene lange rede uit te spreken tot openlijke gelukwensching
van den <em class="g">jubilaris</em> en zijne echtgenoote. Deze
laatste scheen wel de eenige te zijn, die zijn proza recht genoot,
daar zij telkens van het vroolijkste lachen tot de diepste
ontroering oversloeg en den spreker gedurende zijne voordracht
geen oogenblik uit het oog verloor. Caspar Janssen
tuurde verlegen op zijn bord, en bespiedde in stilte de uitwerking
van den <em class="g" xml:lang="en">speech</em> op Zilverlink. De jongere helft der
gasten fluisterde gestadig voort, en schertste en dronk, of er
geen opper-ceremoniemeester in de nabijheid ware.</p>

<p>Oogenblikkelijk daarna werd er weder een lied uit den
koperrooden bundel opgezongen, gedurende welke plechtigheid
de heeren Proost en Brunner zich oefenden in het zingen met
kunstig nagebootste vrouwenstemmen. Zoo spoedig Jasper
den boozen geest der toosten had wakker gemaakt, scheen
het of deze eene onverbiddelijke toovermacht over het gezelschap
zou uitoefenen. Deftig gevouwen papieren in groot formaat
komen eensklaps aan alle zijden te voorschijn. Men
strijdt om het woord. De leden der kamer: <em class="g" xml:lang="la">Sic itur ad
astra</em> verkrijgen den voorrang. Jasper werpt fonkelende blikken
naar 't feestvierend echtpaar.</p>

<p><span class="pagenum" title="61">&nbsp;</span><a id="p_61"></a></p>

<p>Nicht Anna Geertruida vindt de partij zeer aangenaam en
zeer fatsoenlijk, ze had het in den beginne niet durven denken.
Jasper was toch wel een goed mensch, zoo spraakzaam
en zoo beleefd. Waarom hij toch zooveel wijn drinkt? Gedurig
ziet hij glimlachend voor zich, en van tijd tot tijd spreekt hij
een paar woorden met de gouvernante, die naast hem zit.
Die gouvernante! Ze heeft waarlijk meer het voorkomen van
eene aanzienlijke <em class="g" xml:lang="fr">logée</em> of van eene hooggeborene gast dan
van eene gouvernante. Dat er toch altijd nog menschen moesten
zijn die hunne positie niet begrepen, en zich boven hun
stand wilden verheffen!&mdash;Nicht Anna Geertruida verzelt de
laatste gedachte met een diepen zucht, en neemt eene aanzienlijke
hoeveelheid ham en kalfsvleesch.</p>

<p>Met koortsachtige haast volgen de officieele feestdronken
elkander op. Caspar Janssen hoort nauwkeurig toe, wie aan
't woord is en richt zijne belangstelling naar het maatschappelijk
gewicht van den spreker. Hij is geheel oor, daar de
heer Zilverlink hem een uitvoerig verslag van zijn nieuw
buiten bij Hilversum meedeelt. Hij betrapt zich zelven op de
stoutmoedige begeerte, om zijne vrouw minzame blikken toe
te werpen, en zijn glas haastig tweemaal te ledigen. Hij is
bijkans geheel op zijn gemak, en beschouwt zijn broeder Jasper
Jodocus met meer dan gewone dankbaarheid.</p>

<p>Deze laatste slingert zijne zilveren schel met uitbundige
deftigheid, zoo dikwijls hij het gezelschap tot gezang of stilte
verlangt uit te noodigen. Voor den scherpen opmerker blijft
het niet verborgen, dat iets buitengemeens in zijn gemoed
voorvalt. Zijne stem klinkt opmerkelijk luid, zijne woorden
vloeien met het uiterste gemak, mocht ook zijne logica bij een
paar zijner hoorders de hoogste verbazing opwekken. Zijne oogen
glimmen met zonderlinge opgewektheid, hij schijnt zich zelven te
oefenen in een dom en geheimzinnig lachen. Mocht hij al zijne
uiterste krachten inspannen, om de plichten zijner hooge waardigheid
met klem te vervullen, nog ijveriger doet hij zich als
plaatsvervanger van den gastheer aan zijn tafelgezelschap kennen.</p>

<p><span class="pagenum" title="62">&nbsp;</span><a id="p_62"></a></p>

<p>Onafgebroken noodigt hij de heeren Versuylen en Van Menghelen,
om hunne glazen te vullen tot bescheid op den een
of ander hoogst belangrijken dronk. De eerste kreunt zich
zeer weinig aan den ijver van 't kleine manneke, en zet
steeds een levendig gesprek voort met <span xml:lang="fr"><abbr title="Mademoiselle">M<sup>lle</sup></abbr> de Tourzel</span>, waarin
somtijds de naam van Koenraad Vechters fluisterend wordt
genoemd. De tweede is geenszins onwillig, om het verlangen
des ceremoniemeesters te bevredigen. Tusschen Anna Geertruida,
die in stilte een eerbiedwekkenden eetlust ontwikkelt,
en zijne dochter Suze, voor wie zich geen gelei-jonker tot het
<em class="g" xml:lang="fr">souper</em> had opgedaan, vindt hij geene betere uitspanning,
dan de volkomene bevrediging van zijn wijnkoopersgeweten&mdash;in
't geheim de fijne merken prijzende, die uit zijn kelder
naar dien van Caspar Janssen zijn overgebracht.</p>

<p>De jongere leden van het feest hebben zich bijna allen in
de eerste receptiezaal aaneengesloten. Ook onder hen verheffen
zich van tijd tot tijd sprekers, maar schoon er opstaan,
die onder de bekende en alom gehuldigde sterren der kunstlievende
Kamer: <em class="g" xml:lang="la">Sic itur ad astra</em> geteld worden, niets
beweegt een al te ondankbaar gehoor, om eene poos zijn
heiligschennend rumoer te staken. De heer Verswayen, de
lange jonkman met vuurrood hair, dien wij reeds onder de
drinkers in 't zijvertrekje hebben opgemerkt, moet tot zijne
ongemeene verbazing gewaarworden, dat dezelfde stuipachtige
gebaren, die hem nog kort te voren, als <span xml:lang="es">Don Carlos</span>, de uitbundige
toejuiching van een wellevend publiek hadden verzekerd,
thans ten eenenmale nutteloos zijn, nu hij een koperen-bruiloftsgedicht,
voor deze gelegenheid expresselijk vervaardigd
door een leerling van Schenkman, poogt voor te dragen.
Ja, zelfs de heer Sleepman Galmering, de alom geprezen
<em class="g" xml:lang="fr">jeune-premier</em> der Kamer, de held van wedstrijden en
samenkomsten der Nederlandsche Rederijkers, zelfs Sleepman
Galmering wordt onachtzaam verwaarloosd, nu hij eene ode
op 't huiselijk geluk in den vorm van een toost door de zaal
doet trillen. Is 't wonder, dat beide jongelieden elkaar blikken
<span class="pagenum" title="63">&nbsp;</span><a id="p_63"></a>van verstandhouding toewerpen, tot driewerf toe een beker
van onderlinge vertroosting drinken?</p>

<p>Ook de jongedames schijnen niet oningenomen met de
vermakelijkheden van den avond. De dames <ins class="corr" id="corr12" title="Bron: Ziiverlink">Zilverlink</ins> beheerschen
hare omgeving, en vinden naar gewoonte een krachtig
verzet van de zijde der dames Berghuysen, welk verzet zich
echter heden tot eenige zeer hoffelijke schermutselingen bepaalt.
Wilhelmina Zilverlink geeft den heer Brunner soms een vriendschappelijk
tikje met haar waaier, als hij onder 't langzaam
proeven van een glas kostelijken Bourgogne aan zijne bijzondere
neiging tot mijmeren botviert. Laura Zilverlink barst
telkens in gillend schateren uit, naar aanleiding van de mededeelingen
des heeren Proosts, die, met meer dan gewone
geestdrift en opgeheven glas, elken redenaar aan 't eind zijner
toespraak begroet, schoon hij de minst aandachtige hoorder
was en volstrekt niet weet wien de feestdronk geldt.</p>

<p>Juffrouw Rotsenaer zit in een hoek, waaruit ze het gewoel
volkomen overzien kan, schoon 't haar smart, dat ze van de
voorvallen in de tweede zaal maar fragmenten kan opvangen.
Haar ridder is een verlegen, linksch jongmensch, wiens naam
ze niet kent, en die telkens zijn mes of zijne vork op haar
lichtblauw zijden balkleed laat vallen. Dat er bij de Van der
Commes altijd iets min of meer zonderlings moet voorvallen,
blijkt haar allerduidelijkst uit de ongepaste vrijheden, die de
dames Berghuysen, Zilverlink, enz. enz. zich in hare gesprekken
met jongelui durven veroorloven. De oudste juffrouw
Berghuysen fluistert zoo lief met dien langen, rooden redenaar,
welken niemand heeft willen hooren, dat hij gemakkelijk
een <em class="g" xml:lang="fr">souper</em> met hare valsche bruine vlechten zou kunnen
doen&mdash;en juffrouw Rotsenaer heeft het met eigen oogen
opgemerkt, dat Laura Zilverlink hare hand gelegd had op
den schouder van dien halfbeschonken commissaris van orde,
die zoo luide schreeuwt bij iederen toost, dat zijn voorhoofd
en hals er purper van worden.</p>

<p>Ter zijde van den ingang der zaal is een tafeltje ingenomen
<span class="pagenum" title="64">&nbsp;</span><a id="p_64"></a>door twee teleurgestelde Rederijkers, die niet durven optreden,
daar de beste sprekers der Kamer niet naar eisch worden
gewaardeerd. Zij worden vergezelschapt door mejuffrouw Anne-Kee
van Menghelen en eene dertigjarige blondine, die zeer
naïef lacht, eet en drinkt, en ieder oogenblik bloost. Het derde
paar aan dat tafeltje wordt gevormd door Pauline van Someren
en Koenraad Vechters. Toevallig zijn ze allen daar te zaam
gekomen, men heeft derhalve in den beginne enkele beleefde
woorden met het gezelschap gewisseld, vervolgens hebben de
Rederijkers zich uitsluitend tot hunne dames gewend en zoo
is het geschied, dat Vechters een levendig gesprek heeft gevoerd
met de zijne.</p>

<p>'t Was Zondagmorgen in zijn gemoed geweest van het
oogenblik, toen Pauline hem gul hare hand aangeboden en
beweerd had, dat zij oude kennissen waren, dat hij niet aan
haar behoefde voorgesteld te worden&mdash;toen beiden en <span xml:lang="fr"><abbr title="Mademoiselle">M<sup>lle</sup></abbr> de
Tourzel</span>, die hen tot elkaar had gebracht, in een vroolijk
lachen saamstemden, schoon zij zelven niet wisten, wat de
eigenlijke oorzaak van hunne vroolijkheid was. Daarna had
Vechters al zijne schroomvalligheid overwonnen, en al zijne
welbespraaktheid teruggevonden. Wat ze beiden gezegd en
geantwoord hebben, zou noch de een noch de andere u hebben
kunnen meedeelen, maar Vechters wist, dat Pauline oneindig
schranderder en bevalliger was, dan drie jaren geleden, en
dat zijn hart klopte van verrukking, zoo dikwijls hare welluidende
stem begon te spreken. Zeker had zij nooit iets
vernomen van zijn onderhoud met haar vader&mdash;zij had van
diens verscheiden met weemoedigen ernst gesproken&mdash;later
had zij hem alleen nadrukkelijk gevraagd, waarom hij toch
zoo plotseling verdwenen was, zonder iemand zijner vrienden
vaarwel te zeggen.</p>

<p>Thans verhaalde hij van Italië, van Rome, van zijne ervaringen
in den vreemde, en zag haar daarbij met zoo levendigen
blik in de mooie oogen, dat hem lichtelijk mocht aangezien
worden, welk een heerlijk oogenblik hij doorleefde. In 't geheim
<span class="pagenum" title="65">&nbsp;</span><a id="p_65"></a>van zijn hart schetste hij reeds een liefelijk beeld der toekomst,
en hij was er te talentvol schilder voor, om niet de schitterendste
en schoonste verven van zijn palet te kiezen. Wel
vreesde hij, nog te spoedig en te veel te hopen&mdash;maar de
gedachte, dat na het overlijden van den heer Van Someren,
niemand over de hand zijner dochter zou te beschikken hebben
dan zij zelve&mdash;stelde hem gerust en moedigde hem aan,
zijn tafereel te voltooien. En dan klonk er in zijn binnenste
zulk een zegevierend jubellied, dat hij verbijsterd stilzweeg,
en er niet eer weder aan dacht om te spreken, voordat Pauline
hem lachend gevraagd had, waarom hij zoo afgetrokken en
verstrooid in 't rond staarde.</p>

<hr class="chend" />

<h4>III.</h4>

<p>&bdquo;Wel, wel! uw voortreffelijk geheugen brengt mij in verlegenheid,
meneer Van der Comme!&rdquo;</p>

<p>&bdquo;Ik heb er den heelen avond over nagedacht!&rdquo;</p>

<p>&bdquo;Ik beveel u betere onderwerpen aan!&rdquo;</p>

<p>&bdquo;Geloof me, 't was eene kapitale teleurstelling!&rdquo;</p>

<p>&bdquo;Bijzonder hoffelijk van u, <em class="g" xml:lang="fr">parlons d'autre chose s'il
vous plait</em>!&rdquo;</p>

<p>&bdquo;Neen, maar in goeden ernst, juffrouw <span xml:lang="fr">Tourzel</span>, ik geloof
niet, dat ik in een of ander opzicht je ontevredenheid heb
kunnen verdienen, of dat ik iets gezegd of gedaan heb, waarover
je boos zou kunnen zijn, vat je?&rdquo;</p>

<p>&bdquo;Ik geloof het ook niet. Maar&mdash;<em class="g" xml:lang="fr">sans vous commander</em>&mdash;hoe
komt u tot dat zonderlinge denkbeeld?&rdquo;</p>

<p>&bdquo;Omdat je mijn arm niet aangenomen hebt, noch voor de
<span xml:lang="fr">quadrille</span>, noch voor het <span xml:lang="fr">souper</span>, vat je? Ik had er op gerekend,
vast op gerekend!&rdquo;</p>

<p>&bdquo;<em class="g" xml:lang="fr">C'est bien aimable à vous, monsieur!</em>&rdquo;</p>

<p>&bdquo;'t Heeft me den heelen avond gehinderd, begrijp je?
<span class="pagenum" title="66">&nbsp;</span><a id="p_66"></a>Tevergeefs heb ik de gelegenheid gezocht, het je te zeggen.
Als niet een van de jongelui daar ginder zoo'n lang vers
reciteerde, zou het me ook nu nog onmogelijk geweest zijn.
Sakkerloot, juffrouw <span xml:lang="fr">Tourzel</span>, ik heb je iets heel gewichtigs
te zeggen!&rdquo;</p>

<p>Jasper Jodocus dronk schielijk zijn boordevol glas uit, zag
de gouvernante zeer geheimzinnig aan, en legde zijn vinger
op de lippen. <span xml:lang="fr"><abbr title="Mademoiselle">M<sup>lle</sup></abbr> de Tourzel</span> schoof haar stoel snel wat
achteruit. De hoogroode gelaatskleur van den talentvollen
ceremoniemeester, en de zonderling grappige wijze, waarop
hij in 't ronde zag, boezemde haar weinig vertrouwen in.
Gelukkig voor Jasper, dat niemand op hem lette, daar de
heeren Versuylen en Van Menghelen zoo beleefd waren naar
een zeer uitvoerig relaas van nicht Anna Geertruida over de
familieverwikkelingen der Van der Commes te luisteren.</p>

<p>&bdquo;Ik twijfel geen oogenblik aan 't gewicht uwer woorden,
meneer Van der Comme! We hebben allen daartoe te veel
verplichting aan uwe voortreffelijke leiding van dit feest, we
zijn te zeer overtuigd van uwe talenten!&rdquo;</p>

<p>&bdquo;Ware het alleen, om dit nog eens van je te hooren, zoo
zou ik gaarne voor 't minst vijftig keeren het dubbele van
dit werk willen doen, vat je?&rdquo;</p>

<p><span xml:lang="fr"><abbr title="Mademoiselle">M<sup>lle</sup></abbr> de Tourzel</span> schoof wederom wat achteruit, en hield haar
waaier voor den schamper lachenden mond.</p>

<p>&bdquo;Ik geloof, juffrouw <span xml:lang="fr">Tourzel</span>, dat je niet twijfelt, of ik een
solide man ben. Vraag op de Beurs aan ieder, of de firma
Van der Comme &amp; Laarman solide is! Vraag wie de meest
geachte makelaars in effecten zijn! 't Zal tot mijne eer uitkomen,
begrijp je! Dat je zoo iemand weigert voor eene
<span xml:lang="fr">quadrille</span> en een <span xml:lang="fr">souper</span>, dat zijn damesgrillen, daar is niets
aan verbeurd! Maar luister nu eens goed toe. Ik ben het
oude-vrijers-leven moe, vat je? Ik heb er lang over nagedacht,
alles goed berekend, goed overwogen, en daar ik me
vlei, dat ik je hoogachting en genegenheid gewonnen heb&mdash;zoo
vraag ik je rondborstig....&rdquo;</p>

<p><span class="pagenum" title="67">&nbsp;</span><a id="p_67"></a></p>

<p>Jasper Jodocus had bij deze woorden driftig zijne linkerhand
vooruitgestoken. Hij wilde tot naderen aandrang zijner
makelaars-verliefdheid de fijne vingeren zijner uitverkorene
vatten&mdash;hij zag in zijne geestdrift het woud van glazen over
't hoofd, dat tusschen hem en haar een natuurlijken scheidsmuur
vormde, en wierp er een drietal, met wijn gevuld, in
den schoot van <span xml:lang="fr"><abbr title="Mademoiselle">M<sup>lle</sup></abbr> de Tourzel</span>. Alles was zóó snel geschied,
en zóó juist van pas stond een aantal heeren op, om&mdash;bij
't eind van een langdradigen heildronk op de familie Van der
Comme&mdash;met koperen Bruid en Bruidegom te klinken, dat
niemand de waarachtige toedracht der zaak vermoedde, toen
Versuylen met de gouvernante de zaal verliet, en Jasper
Jodocus met onverstoorbare koelbloedigheid de talrijke gelukwenschingen
beantwoordde, welke ook hem, als zoo talentvol
lid der familie, van alle zijden werden aangeboden.</p>

<p>Opgewonden en vol heldenmoed stelde hij zich aanstonds
voor, het gesprek op bekwamer tijdstip te hervatten, daar hij
niet vermoeden konde, dat juffrouw <span xml:lang="fr">Tourzel</span> zoo dwaas zou
zijn, om een man van zijne soliditeit te weigeren. Wel begreep
hij niet, waarom ze zoo spoedig was opgestaan, ook
herinnerde hij zich niet, of hij eenige verschooning in 't midden
had gebracht. Maar dit alles was bijzaak, 't kwam er nu
op aan de aandacht van het gezelschap geheel in beslag te
nemen, opdat niemand van het voorgevallene iets mocht merken.
Stormachtig klonk eensklaps zijne schel. Met buitengewone
geestdrift kondigde hij aan, dat het oogenblik gekomen
was, om opnieuw eenige verpoozing te zoeken in de danszaal,&mdash;daar
reeds de toonkunst hare stem bij de zijne voegde,
en ieder uitnoodigde zich nog ten slotte eene wijle onder de
bevelen van den heer Quastman te stellen.</p>

<p>Ieder snelde vroolijk toe, om aan de uitnoodiging te voldoen.
De oudere heeren hadden uit verveling, gedurende de
lange ontboezemingen der Kameristen: <em class="g" xml:lang="la">Sic itur ad astra</em>,
hunne flesschen geledigd, en verlangden naar beweging en
gesprek. De dames van leeftijd hadden zooveel opgemerkt en
<span class="pagenum" title="68">&nbsp;</span><a id="p_68"></a>gezien, 't welk zij malkaar gaarne in 't diepst geheim zouden
toefluisteren. De jongelieden&mdash;zoowel de Romeo's als de
Julia's&mdash;hadden al zooveel gesproken, dat ze waarlijk
verlegen omzagen naar iets nieuws, en geen beter hulpmiddel
zouden hebben kunnen ontdekken, dan eene polka. Daarenboven
vreesden de Julia's zeer, dat de laatste glazen misschien
nog de kleine rest van 't verstand der Romeo's zouden
rooven, en daarom drongen zij ijverig vooruit naar de danszaal.</p>

<p>Maar drie der aanwezigen waren teleurgesteld door 't plotseling
afbreken van 't <span xml:lang="fr">souper</span>: de twee treurende Rederijkers,
die nog eensklaps den moed voelden rijzen, om hunne stemmen
op te heffen en te spreken&mdash;en de gastvrouw, die het
bejammerde, dat er geene amandelen en rozijnen waren aangeboden,
waarvan HED. zoo buitengewoon veel hield.</p>

<hr class="chend" />

<h4>IV.</h4>

<p>Er werd gewalst en gepolkeerd, er werden <span xml:lang="fr">quadrilles</span> en
mazurka's gedanst. De heer Quastman glimlachte in stilte
over de uitmuntende geestdrift van het gezelschap. De virtuozen
deden hun uiterste best. Niemand van 't aanschouwend
publiek, tot Caspar Janssen incluis&mdash;die niet in stilte wenschte,
eens even te mogen meedoen. Deftige oude vrijers met kale
schedels en dikke buiken wendden zich tot de spijtigste muurbloemen,
en verkregen een dans. Zelfs nicht Anna Geertruida
walste met een wanhopig Rederijker.</p>

<p>In den hoek naast de nis der bloemen stond nog altijd de
sofa&mdash;weleer het toevluchtsoord van den koperen Bruidegom.
Thans zitten er twee vriendinnen in levendigen kout gewikkeld,
zonder een oogenblik naar 't dansgewoel om te zien. <span xml:lang="fr"><abbr title="Mademoiselle">M<sup>lle</sup></abbr> de
Tourzel</span> heeft <ins class="corr" id="corr13" title="Bron: Paulina">Pauline</ins> van Someren veel nieuws mee te deelen,
en veel van haar te vernemen. 't Is een voorrecht, beide bevallige
jonkvrouwen in stilte te mogen bespieden, als ze
<span class="pagenum" title="69">&nbsp;</span><a id="p_69"></a>plotseling uitbarsten in een kluchtig-hartelijk lachen, en 't
haar aan tijd schijnt te schorten, om elkaar alles te vertellen,
wat haar op 't hart ligt.</p>

<p>Na het heldenfeit van den opperceremoniemeester had de
Zwitsersche den heer Versuylen gevraagd, zoo spoedig mogelijk
te willen vluchten, daar 't haar te eng werd aan 't feestmaal,
en ze zich alleen vergunnen mocht in stilte over de groteske
aanmatiging van den trouwlustigen effectenhandelaar te lachen.
Toen ze aan 't eind der tweede receptiezaal genaderd waren,
stond Pauline van Someren aan den arm van Koenraad
Vechters eensklaps voor hen, en scheen er aan 't vragen en
schertsen geen eind. Pauline was zeer nieuwsgierig en wilde
weten, waarom oom Versuylen en zijne dame zoo spoedig
opstonden; was het tijd om te vertrekken, ze meende dat het
nog zeer vroeg was. In 't eind had men Koenraad Vechters
plechtig aan oom Versuylen voorgesteld, had het viertal zich
eene poos in de breede marmeren gang vertreden, en, toen
eindelijk het feestgewoel opnieuw naar de danszaal verplaatst
was, had men zich onder de blijde, koutende paartjes gemengd,
totdat de beide dames dringend noodzakelijk vonden, elkaar
in 't diepst vertrouwen te spreken, en de heeren alzoo genoodzaakt
werden een goed heenkomen te zoeken.</p>

<p>Op dit oogenblik keurde Vechters het gepast, zich terug te
trekken, en den heer Versuylen niet langer met zijn gezelschap
lastig te vallen, maar deze verhinderde hem spoedig
door de uitnoodiging, om saam eene sigaar te ontsteken, en
weldra vinden we beiden druk rookende en sprekende in de
kleine smoking-room bijeen, waar Jasper Jun. zich eenige
uren vroeger zoo goed vermaakt had. Natuurlijk handelde
men over kunst, over de tentoonstelling, over Italië. De heer
Versuylen deed zich onmiddellijk als een smaakvol kunstvriend
kennen&mdash;zijn oordeel was altijd wellevend, nooit oppervlakkig.</p>

<p>&bdquo;Uwe tafereelen van het Italiaansche landleven zijn geestig
ontworpen en uitmuntend van kleur&mdash;ik heb ze voor mijn
kabinet aangekocht, meneer Vechters!&rdquo;</p>

<p><span class="pagenum" title="70">&nbsp;</span><a id="p_70"></a></p>

<p>De schilder bloosde. [Als ik naar waarheid moest bekennen,
wat er de oorzaak van was, zou ik min of meer onbescheiden
zijn, dus volsta de vermelding van het feit.]</p>

<p>&bdquo;'t Is wel eene aangename belooning, als men in 't eind
zijn ernstig en veelgeliefd streven door mannen van uwe
kennis gewaardeerd ziet!&rdquo;&mdash;had Vechters met warmte geantwoord.</p>

<p>&bdquo;Ditmaal zijn uwe kleuren wat hard en overdreven!&rdquo;</p>

<p>&bdquo;Vergeef mij, als men veel teleurstelling en minachting
ondervonden heeft, dan is eene erkenning als de uwe dubbel
welkom!&rdquo;</p>

<p>&bdquo;Ik meende, dat u zich niet te beklagen had. Men heeft
aanstonds uw ontluikend talent opgemerkt, men heeft u naar
Italië doen reizen, en 't schijnt, dat ook uw verblijf te Munchen
niet zonder vrucht is geweest!&rdquo;</p>

<p>&bdquo;Zoo heb ik onjuist gesproken! Ik klaag niet over miskenning
van mijn schilderwerk bij deskundigen, ik herinnerde
mij alleen de vernederende geringachting van mijn kunstenaarsstand!&rdquo;</p>

<p>&bdquo;Jongelieden oordeelen dikwijls snel en hard!&rdquo;</p>

<p>&bdquo;Mannen van rijperen leeftijd letten meestal op de eischen
van het koude gezond-verstand!&rdquo;</p>

<p>&bdquo;En terecht, meneer Vechters! Waant u misschien, dat u
door uw uitmuntend talent een vrijbrief bezit tot het doen
van overijlde, onvoegzame handelingen, waarmee een kalm en
redelijk overleg geene rekening houdt?&rdquo;</p>

<p>Vechters zag den spreker angstig aan. Zou hij zijn verleden
kennen? Versuylens stem althans klonk bescheiden en innemend.
Op zijn gelaat was niet de minste toespeling te lezen.</p>

<p>&bdquo;Verschoon mij&rdquo;&mdash;antwoordde de jonkman snel en hoog&mdash;&bdquo;ik
herinner mij niet aan dergelijke dwaasheden schuldig
te zijn!&rdquo;</p>

<p>&bdquo;Ik beschuldig u ook in geenen deele. Al wederom is uw
oordeel te haastig, en daarbij schijnt mij uw geheugen niet
volkomen nauwkeurig!&rdquo;</p>

<p><span class="pagenum" title="71">&nbsp;</span><a id="p_71"></a></p>

<p>&bdquo;Meneer Versuylen, het kan uw doel niet zijn mij te krenken.
Zoo u weten mocht, wat ik een diep geheim waande,
zoo u kennis draagt van eene teleurstelling, zoo bitter en
grievend als geene enkele in mijn heele leven&mdash;spaar mij
dan ten minste de herinnering, of laat ons een gesprek af breken,
dat mij noodeloos zou kunnen verbitteren!&rdquo;</p>

<p>&bdquo;Nog altijd dezelfde! Welnu, ja, ik weet wat er eens tusschen
mijn zwager Van Someren en u is voorgevallen. Ik heb behoefte
om er u over te spreken, want, spijt uwe lichtgeraaktheid,
en ondanks uwe zonderlinge overijling, heb ik achting
voor uw karakter, ingenomenheid met uw talent!&rdquo;</p>

<p>&bdquo;Zoo heeft ook u mijn gedrag veroordeeld! Zoo heeft ook
u miskend, dat ik in dat uur mij ten heiligste verplicht achtte
te spreken van de eenige, groote, alles beheerschende gedachte,
die ieder oogenblik van mijn leven met zaligheid vervulde.
Zoo heeft ook u toegejuicht, dat ik met koelen trots gehoord,
met smadelijke onverschilligheid afgewezen werd!&rdquo;</p>

<p>&bdquo;Nog eens, u is heftig en onbillijk! Heeft u ooit nagedacht
over den indruk van uw aanzoek op Van Someren? Wie was
u? Een jongmensch van gelukkigen aanleg, zooals er meer
zijn. Dat u kunstenaar was en wakker streefde, om door
nobelen arbeid uwe betrekkingen te onderhouden, het waren
uwe eeretitels! Maar, dat u toen reeds naar de hand zijner
eenige dochter stond, zou de alles met verstand overleggende
vader nimmer hebben kunnen billijken!&rdquo;</p>

<p>&bdquo;Alsof een waarachtig liefhebbend hart alles met ijskoud
verstand zou moeten becijferen. O, de logica van 't gemoed is
toch veel verkwikkender!&rdquo;</p>

<p>&bdquo;Onverbeterlijke dweper!&rdquo;</p>

<p>&bdquo;Daarenboven, had men mij dit waardig en wellevend onder
't oog gebracht, ik had mijn hoofd moeten buigen&mdash;nu hief
ik het fier omhoog, daar ik geleerd had trots tegen trots te
stellen, en laatdunkende minachting met gelijke munt wist
te betalen!&rdquo;</p>

<p>&bdquo;Hoe u mijn armen, overleden zwager miskend! Hij had
<span class="pagenum" title="72">&nbsp;</span><a id="p_72"></a>twintig jaren in Oost-Indië doorgebracht. Denk eens na, welk
eene verandering dit bij ieder, zelfs bij 't meest allerdaagsche
karakter, moet teweegbrengen. Van Someren was koel, kortaf,
onbeleefd, zelfs ruw, maar zijn leven in de tropische gewesten
met kruipende bedienden en aartsdomme kleurlingen had hem
langzaam den fijneren Europeeschen toon doen vergeten. Hij
had een zeldzaam scherpen blik op menschen en zaken,
maar bovenal bezat hij een nobel, edelgevoelend hart; wist u
eens, hoe vurig en teeder hij zijne dochter liefhad....&rdquo;</p>

<p>Luid juichend en schaterend stormen op dit oogenblik de
ordecommissarissen naar binnen, Jasper Jodocus is in hun
midden. Al de heeren zijn buitengewoon opgewonden, en
snellen driftig naar 't buffet. Men wil den hoogstverdienstelijken
leider der feesten een warme dankrede onder een extra-glas
aanbieden. De knal der champagneflesschen geeft het sein. De
heer Proost klimt op een stoel. Jasper Jodocus leunt in eene
schilderachtige houding tegen het buffet, en overziet zijne
trawanten met opgetogen, zelfs wat brutale blikken.</p>

<p>Vechters was door het gerucht genoodzaakt een onwillekeurigen
blik aan dit tafereel te wijden. Toen hij weder opzag,
was de heer Versuylen verdwenen.</p>

<hr class="chend" />

<h4>V.</h4>

<p>De laatste oogenblikken der koperen bruiloft van den WelEdelgeb.
Heer Caspar Janssen van der Comme waren ten slotte
gekomen. Er begon weer groote drukte te heerschen in het
particulier domein der drie pioenroode kornetjes. Jonge en
oude dames hingen zich die wijde, witte mantels om, in de
wereld der modeartikelen onder den naam van <em class="g" xml:lang="fr">sorties</em> bekend,
en legden dan het witte of lichtgele handje snel op de
ruwe, harde vingeren der kornetjes&mdash;'t welk altijd een vroolijken
glimlach der laatsten ten gevolge had, mitsgaders een echt
<span class="pagenum" title="73">&nbsp;</span><a id="p_73"></a>Amsterdamsch uitgesproken: &bdquo;Dank je well, juffrauw!&rdquo; of:
&bdquo;Dank uwes well, mevrauw!&rdquo;</p>

<p>De koperen Bruid en Bruidegom hadden zich deftig in een
hoek der danszaal geplaatst, de commissarissen van orde en
hun chef hielden zich op kleinen afstand in gelid. Soms wierp
Caspar Janssen een bezorgden blik naar die groep, daar men
er luidruchtiger was, dan wel met de eischen van 's gastheers
fatsoen scheen te strooken. En langzaam kwam nu de talrijke
stoet der gasten eene vleierij tot afscheid zeggen, waarop
mevrouw Van der Comme met luidheid en radheid, haar echtgenoot
met een tevreden glimlach, antwoordde.</p>

<p>Toen juffrouw Rotsenaer in hare vigilante stapte, glimlachte
ze zeer tevreden over het genot, 't welk zij reeds bij voorraad
smaakte, van morgen eens recht op haar gemak al de
dwaasheden en aanstootelijkheden van 't feest aan eene stokoude
tante te verhalen, in wier huis zij de betrekking van
ziekentroosteres vervulde, en op wier erfenis ze al vijftien
jaren had gespeculeerd.</p>

<p>Toen de heer Van Menghelen en zijne beide dochters naar
huis reden, dacht de eerste met een gering zweempje van
jaloezie aan de weelde, die zoo'n aannemer kon tentoonspreiden,
zich troostend met de overtuiging, dat er toch eene aanzienlijke
slachting in des aannemers kelder was ontstaan. Suze
dacht, dat Anne-Kee toch een intrigant schepsel was, en Anne-Kee
dacht, dat er zich spoedig eene goede gelegenheid zou
voordoen, om den beleefden, maar wanhopenden Rederijker
aan hare ouders voor te stellen&mdash;en zij hield zoo veel van
reciteeren!</p>

<p>Toen de familie Berghuysen onder vele buigingen in haar
rijtuig gepakt was, ontstond er dadelijk eene levendige woordenwisseling
over den allerdolsten avond en de allerzonderlingste
familie Van der Comme. In stilte meende mijnheer, dat het
<span xml:lang="fr">souper</span> en de wijnen toch <em class="g" xml:lang="en">first rate</em> waren. Mevrouw zou
er nu bepaald op aandringen, spoedig een diner te geven, daar
de meisjes zoo'n bijzonder succes hadden, vooral in vergelijking
<span class="pagenum" title="74">&nbsp;</span><a id="p_74"></a>met de Zilverlinks. De oudste juffrouw Berghuysen herinnerde
zich, dat rood hair inzonderheid bij de Schotten voor mooi
gold, en de jongste juffrouw Berghuysen dacht niets, daar ze
van vermoeienis in slaap was gevallen.</p>

<p>Toen de heer Zilverlink met zijne vijf dochters, uitgeleid
door een dozijn nog altijd volijverige orde-commissarissen en
hoogst ernstige Rederijkers, in twee rijtuigen had plaats genomen,
begon de familie zeer systematisch te geeuwen. Het
achtbaar lid van den Stedelijken Raad dacht een oogenblik
met welgevallen aan de schuchterheid van den gastheer, aan
Hilversum, aan den stedelijken accijns op het gedistilleerd, en
geeuwde daarop zoo luide, dat Laura en Wilhelmina er waarlijk
om moesten gillen van lachen. De andere dames in het
tweede rijtuig hadden zich maar zeer middelmatig vermaakt,
daar de twee fatsoenlijkste jongelui van het gezelschap door
hare twee oudere zusters zoo geheel waren in beslag genomen,
dat ze zich met de twijfelachtige hoflijkheden van
een drietal kunstlievende kamerbroeders hadden moeten vergenoegen.</p>

<p>Toen de heer Versuylen op 't punt was in zijn rijtuig te
stappen, keerde hij zich vluchtig tot Koenraad Vechters, die
Pauline had uitgeleid, en zeide:</p>

<p>&bdquo;Zonder <em class="g" xml:lang="fr">rancune</em>, meneer Vechters! Gun me het genoegen,
u van tijd tot tijd bij mij aan huis te mogen ontmoeten!&rdquo;</p>

<hr />

<p>&bdquo;Ja maar, meneer de auteur! daar ben ik niet mee tevreden!&rdquo;</p>

<p>&bdquo;Wat ontbreekt er dan aan mijne vertelling?&rdquo;</p>

<p>&bdquo;Wel, hoe alles afliep&mdash;of de jonge schilder met Pauline
verloofd werd&mdash;of de heer Caspar van der Comme lid van
den Raad is geworden&mdash;hoe het met Jasper Jodocus ging&mdash;en
wat er van <span xml:lang="fr"><abbr title="Mademoiselle">M<sup>lle</sup></abbr> de Tourzel</span> geworden is!&rdquo;</p>

<p>&bdquo;Leest u de Haarlemmer courant?&rdquo;</p>

<p>&bdquo;Alle dagen!&rdquo;</p>

<p>&bdquo;Over eene week of zes, zeven zal u er de ondertrouw van
<span class="pagenum" title="75">&nbsp;</span><a id="p_75"></a>den heer Koenraad Vechters en mejuffrouw Pauline van Someren
in moeten vinden, over een paar jaren zal het den heer
Caspar Janssen wel gelukken in den Stedelijken Raad te worden
gekozen, hij heeft er veel geld voor over. De heer Jasper
Jodocus gaat binnenkort huwen met eene der jongste dames
Berghuysen, en wat <span xml:lang="fr"><abbr title="Mademoiselle">M<sup>lle</sup></abbr> de Tourzel</span> aangaat.... In het diepste
geheim zal ik het u en u alleen toefluisteren. Ik zelf was ook
ter zilveren bruiloft&mdash;u heeft het kunnen vermoeden&mdash;en....
en toen werd ik zóó getroffen, zóó getroffen, dat ik op dit
oogenblik mijne vrijgezels-onafhankelijkheid mis, en&mdash;als men
het dan toch volstrekt weten moet&mdash;dat ik nu naast iemand zit,
welke ik met het volkomenste recht en de innigste vereering
het mooiste, het liefste, het geestigste, het vroomste vrouwtje
der wereld noem: Mevrouw.... enfin, mijne vrouw, vroeger
<span xml:lang="fr"><abbr title="Mademoiselle">M<sup>lle</sup></abbr> de Tourzel</span>!&rdquo;</p>

<hr class="chend" />

<p><span class="pagenum" title="76">&nbsp;</span><a id="p_76"></a></p>

<h2 class="size167" xml:lang="fr"><a id="NEST_PAS">N'EST PAS PEINTRE QUI VEUT.</a></h2>

<p class="subh2 size125">DROEVIGE WAARHEDEN.</p>

<hr class="chbegin" />

<h3>I.</h3>

<div class="intropoem">
  <div class="poem">
    <div class="stanza">
      <div class="i0">&bdquo;Velen zijn geroepen....&rdquo;<br /></div>
    </div>
  </div>
</div>

<p>&bdquo;Daar was een heer, die meneer graag eens zou gesproken
hebben!&rdquo;</p>

<p>Het nuffige kindermeisje van Mr. Johan van der Lely, kantonrechter
in het stedeke Valendam, riep deze woorden door
eene reet van de deur. De achtbare kantonrechter zat met
zijne echtgenoote en zijn oudsten spruit aan de theetafel.
Eenigszins verrast zag hij op, en vroeg:</p>

<p>&bdquo;Weet je niet wie 't is, Jans?&rdquo;</p>

<p>&bdquo;Neen meneer! 't Is een vreemd heer, weet u, en hij zei,
alsdat hij meneer graag wou spreken!&rdquo;</p>

<p>&bdquo;Ja maar,.... nu laat hij maar even hier komen!&rdquo;</p>

<p>Mevrouw van der Lely, eene kleine tengere vrouw, met
een mager, bleek gelaat, waarop eene gestadige trilling van
ontzag en heimelijke vrees zichtbaar was, misschien voor den
persoon van haar zwaarlijvigen echtgenoot met zijn koperrood
wezen en luide basstem&mdash;mevrouw van der Lely zag angstig
om zich heen, duchtend, dat de eene of andere verwarring in
het fraai gestoffeerde huisvertrek door den vreemden heer zou
kunnen worden opgemerkt. Haar oudste zoon, de jongeheer
Frans van der Lely, een knaap van veertien jaar&mdash;die sterk
<span class="pagenum" title="77">&nbsp;</span><a id="p_77"></a>op zijn vader geleek, en met eene even luide stem zijne
bevelen tot een fraaien witten poedel richtte, welke eene
buitengewone vaardigheid in het uitvoeren van kleine kunstvertooningen
aan den dag legde&mdash;keek aanstonds nieuwsgierig
op, en liet het dier met rust. De kantonrechter was
opgestaan&mdash;een bescheiden tikken op de deur volgde.</p>

<p>&bdquo;Binnen!&rdquo;&mdash;klonk het, en zoo schel was de uitroep geweest,
dat de wanden van de kamer het geluid duidelijk weerkaatsten,
toen de deur langzaam en voorzichtig geopend werd.</p>

<p>Binnen trad nu een fatsoenlijk, maar vreemd gekleed heer,
die in diepen ootmoed voor den kantonrechter, voor diens
echtgenoote, voor den knaap boog, en al buigende twee schreden
nader kwam.</p>

<p>&bdquo;Wien heb ik 't plezier?&rdquo; begon de kantonrechter, met
dezelfde luide stem, die den vreemdeling &bdquo;binnen&rdquo; had toegeroepen.
Deze had juist zijn hoofd uit zijne diepe buigingen
opgeheven, maar bij het forsche geluid van den heer Van der
Lely boog hij het aanstonds weer omlaag, tastte in eene
kleine brieventasch en bood hem onder toenemende verlegenheid
en onhandigheid een kaartje aan.</p>

<p>&bdquo;Hendrik de Leeuw! kunstschilder! Zoo, zoo, meneer! is u
Hendrik de Leeuw, kunstschilder?&rdquo;</p>

<p>&bdquo;Om u te dienen, meneer!&rdquo;&mdash;bracht de meer en meer in
verwarring gerakende bezoeker uit.</p>

<p>De kantonrechter wierp met een lomp gebaar het kaartje
op de theetafel. Naar een stoel wijzend, zette de achtbare
ambtenaar zich weer in zijn gemakkelijken fauteuil, en sprak
daverend:</p>

<p>&bdquo;Ga zitten, meneer de Leeuw! en vertel ons wat je hier
brengt!&rdquo;</p>

<p>De jongeheer Frans had van zijne moeder een wenk ontvangen.
Hij had met loome schreden een stoel naar de tafel
geschoven, en haastig den poedel op zij geschopt, die nieuwsgierig
en grommend langs de blauw- en groen-geruite pantalon
van den vreemdeling snuffelde.</p>

<p><span class="pagenum" title="78">&nbsp;</span><a id="p_78"></a></p>

<p>&bdquo;Dank u, doe geene moeite, jongeheer! Vraag u wel excuus! Dank u!&rdquo;</p>

<p>Onder deze betuigingen ging Hendrik de Leeuw, &bdquo;kunstschilder,&rdquo;
zitten, terwijl hij zijn hoed voorzichtig onder zijn
stoel borg, en met zenuwachtige snelheid zijn blond hair
achter de ooren streek. De kantonrechter nam hem in een
ondeelbaar oogenblik van 't hoofd tot de voeten op, en kon zich
geene rekenschap geven, of hij een jonkman, dan wel een
man van middelbare jaren voor zich zag. Hendrik de Leeuw
had een eenigszins kaal hoofd, maar levendige en goedhartig
schitterende blauwe oogen. Zijn gelaat had niets schoons of
indrukwekkends, maar 't boezemde vertrouwen in door eene
uitdrukking van gestadige welwillendheid, die zelfs te midden
zijner tegenwoordige bedremmelde houding zich duidelijk kenbaar
maakte.</p>

<p>&bdquo;Ik ben zoo vrij, meneer!&rdquo;&mdash;begon hij, nog gestadig
buigend&mdash;&bdquo;mij in persoon bij u te vervoegen.... de heer
Burgemeester heeft mij aanbevolen bij u te komen, meneer!....
Ik wenschte mij in deze stad te vestigen, meneer!.... Men
heeft mij verzekerd, meneer! dat er hier geene gelegenheid
voor teekenlessen in de stad was, meneer.... en daarom....&rdquo;</p>

<p>&bdquo;Kom je, om hier teekenlessen aan te bieden! Begrepen!
als je denkt, dat die onderneming gelukken zal, dan denk
je mis!&rdquo;</p>

<p>&bdquo;Ha zoo, meneer!&rdquo;&mdash;antwoordde de man, welke zich &bdquo;kunstschilder&rdquo;
genoemd had, met eene uitdrukking, die de grootste
welwillendheid aan den dag legde.</p>

<p>&bdquo;Hier in Valendam teekenlessen geven!&rdquo;&mdash;ging de kantonrechter
voort, terwijl hij beide handen diep in de zakken van
zijne zwartlakensche &bdquo;beenkleederen&rdquo; verborg.&mdash;&bdquo;Dat is eene
illusie, meneer! de Vos,.... de Leeuw! meen ik.... dat is
eene illusie! je kent zeker onze plaats niet, hè?&rdquo;</p>

<p>&bdquo;Ha zoo, meneer!&rdquo;&mdash;prevelde de &bdquo;kunstschilder&rdquo;, steeds
welwillender.</p>

<p>&bdquo;Neen, meneer! dan ken je onze plaats niet. 't Is hier alles
<span class="pagenum" title="79">&nbsp;</span><a id="p_79"></a>doodstroom! Er heerscht hier volstrekt geen publieke geest,
meneer! Als we hier niet zooveel rijke boeren rondom ons
hadden wonen, dan hadden we niemendal, geen veemarkt,
geen paardenmarkt, niets hoegenaamd, meneer de Vos!&rdquo;</p>

<p>&bdquo;Ha zoo, meneer!&rdquo;</p>

<p>&bdquo;Ja, meneer! Ik durf met zekerheid beweren, dat er geen
lamzaliger plaats in ons koninkrijk bestaat dan Valendam.
Wil je een bewijs? Laatst, bij de verkiezingen, toen ieder
rechtgeaard staatsburger de heilige verplichting gevoelde, om
naar de stembus op te gaan, kwam niet eens de kleine helft
der kiezers zich aanmelden. Daarom hebben we hier ook zoo'n
potsierlijk afgevaardigde voor de Tweede Kamer&mdash;een vent,
dien we misschien nooit weer kwijtraken.... een liberaal
van den kouden grond. God beter het!&rdquo;</p>

<p>&bdquo;Ha zoo, meneer!&rdquo;</p>

<p>Hendrik de Leeuw had onder den driftig en bulderend uitgesproken
<em class="g" xml:lang="en">speech</em> van den kantonrechter zich verschillende
reizen met angst het hair achter de ooren gestreken en enkele
malen zenuwachtig gekucht. Mevrouw van der Lely achtte
nu het oogenblik geschikt, om zich in het gesprek te mengen.</p>

<p>&bdquo;Maar, Johan! als meneer zich hier toch vestigde, zou het
dan niet goed zijn voor onzen Frans, dat hij teekenen leerde?
Je weet, hij teekent al zoo aardig uit zich zelven!&rdquo;</p>

<p>&bdquo;Ha zoo, mevrouw!&rdquo;</p>

<p>&bdquo;Ja, meneer! Frans! laat je teekening van gistermorgen
eens aan meneer zien!&rdquo;</p>

<p>Frans had gedurende het gesprek den aanstaanden teekenmeester
van Valendam met een nieuwsgierigen blik aangegluurd.
Hij stond traag op, schopte den witten poedel ter zij,
en zocht uit eene portefeuille op de vensterbank een paar
zijner meesterstukken. Mevrouw van der Lely reikte ze met
een zweem van een glimlach aan den &bdquo;kunstschilder.&rdquo; Hendrik
de Leeuw beschouwde aanstonds uiterst aandachtig een grooten
boom met een loodrechten stam van gebrande <span xml:lang="fr">terre-siènne</span>,
met dito takken, waaraan gelijke en gelijkvormige bladeren
<span class="pagenum" title="80">&nbsp;</span><a id="p_80"></a>van sapgroen en een verbazend aantal uitheemsche vruchten
van vermiljoen. Verschillende malen knikte hij zeer welwillend
tegen het kunststuk.</p>

<p>&bdquo;Veel aanleg!&rdquo;&mdash;zeide hij daarop, bescheiden kuchend<ins class="corr" id="corr14" title="Niet in Bron.">.</ins>&mdash;&bdquo;Zeer
veel aanleg, mevrouw!&rdquo;</p>

<p>De kantonrechter, die, barsch rondkijkend, voortdurend met
sleutels en geld in zijne zakken gerammeld had, bracht nu
zijne linkerhand te voorschijn, en gaapte zoo luid, dat de witte
poedel verschrikt naar een schuilhoek vloog onder de sofa.</p>

<p>&bdquo;Weet je wat, meneer de Vos!&rdquo;&mdash;klonk het nu steeds
geeuwend&mdash;&bdquo;als jij het hier in dit beroerde nest probeeren
wilt, gun ik je veel succes! Maar herinner je altijd, wat ik
je dadelijk zei, 't is hier een beroerde boel!.... Wat heeft
de Burgemeester je gezeid?&rdquo;</p>

<p>&bdquo;De heer Burgemeester was zeer voorkomend, meneer! Hij
vroeg mij naar bewijzen mijner bekwaamheid. Ik vertelde
hem, dat ik verschillende medailles aan de teeken-academie
in de hoofdstad dezer provincie verdiend heb voor handteekenen
en boetseeren, meneer!&rdquo;</p>

<p>&bdquo;Jawel, Geelhuyzen is altijd zeer formeel en zeer ceremonieel,
dat weten we. Maar hij heeft zonen....&rdquo;</p>

<p>&bdquo;De jongeheeren Van Geelhuyzen zijn mijne eerste discipelen,
meneer!&rdquo;</p>

<p>&bdquo;Frans! kom eens hier!&rdquo;</p>

<p>De kantonrechter had nog luider geschreeuwd en barscher
gekeken, dan gewoonlijk.</p>

<p>Frans naderde.</p>

<p>&bdquo;Wil je teekenen leeren, jongen?&rdquo;</p>

<p>&bdquo;Ja, Pa!&rdquo;</p>

<p>&bdquo;Dan moet meneer maar zien of hij wat van je maken
kan! Geef meneer de hand!&rdquo;</p>

<p>Hendrik de Leeuw, &bdquo;kunstschilder,&rdquo; was zeer vereerd, boog
zich verscheidene malen, en geloofde, dat het heel goed gaan
zou. Nu kwam er nog een gewichtig punt: de conditiën. Maar
hierover scheen de kantonrechter zich minder te bekommeren dan
<span class="pagenum" title="81">&nbsp;</span><a id="p_81"></a>zijne echtgenoote, die aanstonds vuur vatte bij deze onderhandeling.
De eischen van den nieuwen teekenmeester waren
echter zoo bescheiden, dat het verdrag weldra gesloten was.</p>

<hr class="chend" />

<h3>II.</h3>

<p>Drie weken later had het stedeke Valendam het zeer druk
over de verschijning van een nieuw lid der Valendamsche
samenleving. De heer Hendrik de Leeuw had een paar
gemeubelde bovenkamers bij een koopman in manufacturen
gehuurd&mdash;hij had zijne opwachting bij alle notabelen van
het plaatsje gemaakt, en al een tiental leerlingen voor &bdquo;handteekenen&rdquo;
aangeworven. De ouders dier leerlingen hadden van
hem tevens eene bescheiden aanbeveling voor het schilderen
van hun portret ontvangen, maar tot nog toe was er van
deze aanbieding geen gebruik gemaakt. Evenwel was zijne
verschijning genoeg geweest voor het stille landstadje, om
allerlei vriendelijke gesprekken uit te lokken. De Burgemeester
Van Geelhuyzen had met den Gemeente-Secretaris&mdash;een
deftigen ouden vrijer, die zich onderscheidde door eene
verkleurde donkerbruine pruik&mdash;een ampel gesprek gevoerd,
waarbij ten stelligste was uitgemaakt, dat Hendrik de Leeuw,
&bdquo;kunstschilder,&rdquo; nimmer eenige aanspraak zou maken op den
titel van Stadsteekenmeester, noch op eenige toelage uit de
Gemeentekas, daar deze zoodanigen last niet zou kunnen
dragen. Voor 't overige merkte de Burgemeester op, dat de
vestiging van &bdquo;genoemden&rdquo; Hendrik de Leeuw in &bdquo;deze gemeente&rdquo;
als eene aanwinst moest beschouwd worden, weshalve
hij ook zijne beide zonen aan de teekenlessen deed deelnemen.</p>

<p>In het college: &bdquo;Oefening en Vermaak&rdquo;&mdash;een koffiehuis,
waar de notabelste heeren des middags van één tot twee
ouderwetsche glaasjes met &bdquo;geestrijke vochten&rdquo; opslorpten, en
tweemalen 's weeks des avonds van zevenen tot tienen zich
<span class="pagenum" title="82">&nbsp;</span><a id="p_82"></a>oefenden en vermaakten in kaartspel en rooden wijn&mdash;in dit
zeer fatsoenlijk college had de kantonrechter Van der Lely
zeer luid aan den Ontvanger der directe belastingen, een
sufferig burgerlijk mannetje met een vuurrooden neus, te
kennen gegeven, dat die arme duivel van een De Vos of De
Leeuw er wel spoedig berouw over gevoelen zou, dat hij in
zoo'n pitoyabele plaats als Valendam gekomen was. Hoe zou
er liefde voor de kunst ontstaan in eene stad, waar de helft
der kiezers niet opkwam en waar men zulke liberalen van
den kouden grond naar de Kamer zond? De Ontvanger, die
drie volwassen ongetrouwde dochters had, en tevens secretaris
van het Valendamsche Nut was, die dus van den armen
duivel van een teekenmeester nog op de eene of andere wijze
partij dacht te trekken, stemde evenwel gaaf toe, omdat de
kantonrechter zeer luid had geschreeuwd, en bovendien door
zijn geld en ambt daar ter plaatse zeer gezien was.</p>

<p>In de wereld der oudere en jongere dames was tevens vrij
wat beweging over den nieuwen inwoner der stad. De ouderen
vonden hem zeer beleefd en voorkomend, maar zijn hair
was veel te lang. Dit punt had inzonderheid een onderwerp
van bezorgdheid uitgemaakt voor de echtgenoote van den predikant,
wiens eenig kind onder de leerlingen des heeren de
Leeuw werd geteld. De jongeren hadden ook hare opmerkingen.
De dochters van den notaris vonden hem niet knap, en
besloten hem bij alle voorkomende gelegenheden dapper uit
te lachen, een privilege, 't welk deze dames, omdat zij de
jongste, de knapste en de vroolijkste waren van den &bdquo;jofferenstoet&rdquo;
uit het stedeke, besloten zeer duchtig te doen gelden.
Maar de dochters van den ontvanger dachten wat gunstiger
over den nieuwen teekenprofessor. Hij droeg zeer zonderlinge
broeken en vesten, blauw- en groen-geruit, en zijne leverkleurige
dassen met zwarte ouwels waren niet volgens haren
smaak, evenwel scheen hij een zeer &bdquo;geschikt jongmensch.&rdquo;</p>

<p>Het onderwerp van al deze beschouwingen stond juist op
een Zaterdagmorgen te tien uren klaar voor het eerst zijn
<span class="pagenum" title="83">&nbsp;</span><a id="p_83"></a>tiental leerlingen te ontvangen. Van zijne beide vertrekken
had hij het beste voor leerkamer en atelier ingeruimd. Op de
breede schuiftafel stond een zwart rek, bestemd voor de teekeningen
en gravures, die het tiental tot model zouden
dienen. Voor ieder was een overvloed van papier en teekenbehoeften
gereedgemaakt. De stoelen stonden om de tafel
geschaard&mdash;alles wachtte op de komst der jeugdige, teekenlustige
Valendammertjes. Aan de wanden der kamer hingen
velerlei studiën, die het kunstenaarstalent van Hendrik de
Leeuw moesten staven&mdash;vooral portretten en studiekoppen,
officiers met zwarte knevels en buitengemeen fraaie gouden
epauletten, benevens Socratessen of Homerussen naar gipsbeelden
op een bruinen grond met een stuk tafellaken van
purper.</p>

<p>Het kloppen aan de deur deed den eenigszins zenuwachtigen
teekenmeester verschrikt opzien. Oogenblikkelijk daarna
kwamen de teekenlustige knapen een voor een binnen. Met
veel verwarring en haast wees Hendrik de Leeuw hun ieder
eene plaats aan. De oudste zoon van den notaris, een jonkman
van zestien jaar, die meer aan teekenen gedaan had,
kreeg eene soort van eereplaats en koos aanstonds een groot
landschap in waterverf, om te kopieeren. De knapen, die nog
nooit eene teekenpen in handen hadden genomen, zaten bij
elkaar, om rechte en kromme lijnen te maken, en Hendrik
de Leeuw stond bij hen, om hun de geheimen van de houtskool
en het zwart krijt te ontvouwen. De zoon van den predikant,
een knaap met fraai krullend blond hair, mooie blauwe
oogen, maar met een gemeenen trek om een leelijken mond,
zat naast Frans van der Lely en brak voortdurend elk nieuw
stuk houtskool, dat de nieuwe teekenmeester hem in handen
gaf. De beide jongeheeren vonden het vernederend, dat men
hen strepen deed namaken, en nog geen kwart uurs had de
les geduurd, of Hein van der Grijp, des dominé's zoon, wierp
een stuk houtskool over het rek naar de overzijde van de
tafel, waar de jongens van den Burgemeester zaten. Deze
<span class="pagenum" title="84">&nbsp;</span><a id="p_84"></a>jongeheeren zaten zeer rustig hun best te doen, om de aanwijzingen
van &bdquo;meneer&rdquo; de Leeuw te volgen, toen het voorwerp
van de andere zijde op hun werk viel.</p>

<p>&bdquo;Pas op, Hein!&rdquo;&mdash;riep de oudste jongen van den burgemeester.</p>

<p>&bdquo;Pas zelf op, kroeskop!&rdquo;</p>

<p>Kroeskop was een eerenaam, dien Jan van Geelhuyzen om
zijn zwart kroeshair onder de jeugd van Valendam voerde.</p>

<p>Een algemeen en luid gelach volgde.</p>

<p>Onze teekenmeester zag verschrikt op. Hij wijdde al zijne
aandacht aan den zoon van den notaris, die zeer voorzichtig
en netjes zijn landschap begon te schetsen. Daar evenwel de
meesten den schilder nog maar zeer kort kenden, bogen ze
zich vol ijver over hun werk, zoodra hij opzag. Zijn uiterlijk
was evenwel weinig geschikt, om hun ontzag in te boezemen.
Hij droeg een nauwsluitend grijs huisjasje met koorden en
lussen als een huzarenpak, en op zijn hoofd prijkte eene roode
Turksche muts met blauwen kwast. Zijne welwillende blikken
en goedhartige glimlachjes dwaalden een poos over de hoofden
der jongens&mdash;maar allen schenen ijverig bezig.</p>

<p>&bdquo;Meneer! mijn krijt is gebroken!&rdquo;&mdash;riep Hein van der Grijp
met luide stem.</p>

<p>&bdquo;Ha zoo, jongeheer!&rdquo;</p>

<p>Met groote beleefdheid haastte hij zich, zijn discipel te helpen.
Daarna keerde hij weder naar de Geelhuyzens, die hem
riepen, om inlichting. Nauw had hij zich gebogen of eene
groote prop papier vloog rakelings voorbij zijn aangezicht.
Bloedrood van verlegenheid en ergernis zag hij op&mdash;een
onderdrukt gelach klonk van de zijde, waar Frans van der
Lely naast Hein van der Grijp zat.</p>

<p>&bdquo;Mijn krijt deugt niet!&rdquo;&mdash;sprak de zoon van den kantonrechter,
zoo luid als zijn vader gewoon was, toen hij bemerkte,
dat meneer de Leeuw hem aanzag.</p>

<p>&bdquo;Ha zoo, jongeheer!&rdquo;&mdash;had deze gezegd en zich werktuiglijk
naar de andere zijde begeven, om met groote onhandigheid
<span class="pagenum" title="85">&nbsp;</span><a id="p_85"></a>een nieuw stuk krijt voor zijn leerling te zoeken.
Dit oogenblik namen de Geelhuyzens te baat, om het bombardement
van hunne zijde te beantwoorden. Doch daar de
Leeuw aanstonds op hen toetrad, volgde er weder een oogenblik
van rust. Dit spel werd nu met nieuwe tusschenpoozen een
uur lang voortgezet. De heer Hendrik de Leeuw verkeerde in
een moeilijk te beschrijven toestand&mdash;hij zag volstrekt geen
middel om de baldadigheid der &bdquo;jongeheeren&rdquo; te keer te gaan,
hij wilde ze wel gaarne eens ernstig waarschuwen, maar hij
was zeer onhandig met alles, wat naar eene aanspraak geleek.
Telkens, als hij zich met iemand in 't bijzonder bezighield,
vingen de anderen aan onderling eene of andere aardigheid
te vertoonen. De ziel van alle baldadigheid was de zoon
van den dominé, Hein van der Grijp. Juist was deze opgestaan,
om een klein manneke van twaalf jaren met een
hoogen rug een reep papier achter op zijn buis te spelden,
toen de teekenmeester voor hem trad.</p>

<p>&bdquo;Ha zoo, jongeheer! Mag ik u verzoeken te blijven zitten!
Teekenen is een moeilijk werk, jongeheeren! Daartoe behoort
veel studie! Mag ik u verzoeken, te blijven zitten jongeheer
van der Grijp!&rdquo;</p>

<p>Daar echter de blonde domineeszoon een zeer uitdagend
gezicht vertoonde, en eene prop tegen den zolder wierp, die
aller vroolijkheid gaande maakte, verloor de welwillende heer
de Leeuw zijn geduld.</p>

<p>&bdquo;Beroerde kwajongen!.... ga aan je werk, ga aan je werk,
of ik smijt je de trappen af, versta je?&rdquo;</p>

<p>Ieder zweeg, ieder keek onthutst en verwonderd op zijne
strepen en kromme lijnen. De stem van den teekenmeester
had rouw en luid geklonken&mdash;hij had met den voet op den
vloer gestampt, zijn gelaat was purperrood geworden. Zijne
drift was zoo onverwacht en plotseling losgebroken, dat er
dien morgen niets verder voorviel, alleen zat Hein van der
Grijp te fluisteren tot Frans van der Lely, dat hij zich niet
liet uitschelden voor &bdquo;kwajongen,&rdquo; dat hij niet terug wilde
<span class="pagenum" title="86">&nbsp;</span><a id="p_86"></a>komen, dat hij geene hand meer aan zijne teekening zette,
dat hij het aan zijne ouders zou vertellen. Het uur van
twaalven verloste meester en discipelen, alleen de zoon van
den notaris had met genoegen gewerkt, en het manneke met
den hoogen rug, het eenig zoontje van den hoofdonderwijzer,
had veel achting opgevat voor zijn teekenleeraar.</p>

<p>Met luide uitroepingen van pret en baldadigheid stormden
de wildste jongens de trap af tot groote ergernis der eerzame
wederhelft van den manufactuurhandelaar, bij wien
Hendrik de Leeuw kamers had gehuurd. Deze zelf had zich,
zoo spoedig zijne leerlingen vertrokken waren, op den eenigen
armstoel neergezet, die zijne woning rijk was. Hij kruiste de
armen over de borst, en verviel in een diep en somber gepeins.
Zijn goedhartig gelaat plooide zich in strakke rimpels
en scherpe trekken, zijne mondhoeken trilden, zijn oog staarde
wezenloos in 't ronde. Als ware het een gevolg van zijn
gemijmer, greep hij eensklaps zijne roode Turksche muts met
blauwen kwast, en wierp haar woedend in een hoek der
kamer.</p>

<p>In 't eind schudde hij langzaam, zacht mompelend, zijn
hoofd&mdash;eene zucht rees uit zijne borst. Hij stond op en
begon het teekengereedschap weg te ruimen, terwijl zijn gelaat
steeds diepe neerslachtigheid aan den dag legde. Er werd aan de
deur geklopt&mdash;de juffrouw van beneden vroeg of &bdquo;meneer&rdquo; ook
een kop koffie zou gebruiken. De Leeuw antwoordde met verlegenheid,
en nam het voorstel aan. Het wild gedrag zijner leerlingen
zou wel aan de juffrouw van beneden in 't oog gevallen
zijn. Daar twijfelde hij niet aan! Dankbaar aanvaardde hij dus
den kop koffie&mdash;terwijl hij zeer welwillend, schoon zonder
eenige aanleiding, opmerkte, dat er zeer veel passage was in
de straat, waarop hij uitzag, iets wat de juffrouw met eenige
aarzeling toestemde, daar ze al te wel overtuigd was van de
stilte en eenzaamheid der buurt, waarin ze woonde.</p>

<p>Op dit oogenblik werd er luide aan de deur geklopt.</p>

<hr class="chend" />

<p><span class="pagenum" title="87">&nbsp;</span><a id="p_87"></a></p>

<h3>III.</h3>

<p>De persoon, die binnenkwam, had nauw zijn gelaat vertoond,
of hij riep vroolijk:</p>

<p>&bdquo;Bonjour, de Leeuw! Hoe maak je 't? Mooi weer vandaag, hè?&rdquo;</p>

<p>Hendrik de Leeuw boog verlegen, en drukte den nieuw
binnengekomen vriend de hand. Deze was een klein manneke
met kort afgeknipt rood hair, grove trekken, grijze oogen
met zonderlinge witte oogharen, eene zeer hooge stem, als van
eene vrouw, en een sluwen lach op het gladgeschoren wezen.</p>

<p>&bdquo;Zoo, heb je teekenles gehad?&rdquo;&mdash;ging hij voort<ins class="corr" id="corr15" title="Niet in Bron.">.</ins>&mdash;&bdquo;En
wat ga je nu doen? Naar de kroeg natuurlijk. Je bent al
heelemaal een burger van deze plaats, hè? Wat mij betreft,
ik ben altijd blij, als er meer leven in de stad komt&mdash;soms
is het wel eens wat duf hier! Heb je ook eene sigaar?&rdquo;</p>

<p>&bdquo;Om u te dienen, meneer Hattinga! Neem me niet kwalijk....
Ik zal er wat laten halen!&rdquo;</p>

<p>De goedhartige, maar zuinige de Leeuw had geene sigaren
in voorraad. Hij schelde met groote overhaasting, en fluisterde
aan de deur tegen de juffrouw van beneden, die verdwenen
was met iets zeer vinnigs op 't gelaat, toen zij den bezoeker
opmerkte.</p>

<p>De heer Hattinga was intusschen bezig de schilderijen aan
den wand te bestudeeren met een kennersblik.</p>

<p>&bdquo;Weet je wel, dat daar weergasche aardige dingen bij zijn,
de Leeuw!&rdquo;&mdash;riep hij steeds doorpratend.&mdash;&bdquo;Dat bakkes van
dien zwarten generaal bevalt me! Ik zou m'n portret wel
eens willen laten maken&mdash;nu, zoodra als ik eene van die
malle meiden hier trouw, dan zal jij me portret maken! Die
gipskoppen bevallen me minder&mdash;goed voor de jongens! à
propos, hoeveel kereltjes heb je er al?&rdquo;</p>

<p>&bdquo;Tien, meneer Hattinga!&rdquo;</p>

<p>&bdquo;Hoor eens, dat verveelt me! Gisteren en eergisteren heb
ik je onophoudelijk gezegd, dat ik Hattinga heet, of liever
<span class="pagenum" title="88">&nbsp;</span><a id="p_88"></a>Tjerko Meindert Hattinga&mdash;ik verzoek van dat meneer verschoond
te blijven! We zijn beiden jongelui, die onzen kost
hier moeten verdienen, jij met teekenen en schilderen en ik
met de wijnkooperij&mdash;dat moet kortaf zijn: de Leeuw en
Hattinga of ik ga heen!&rdquo;</p>

<p>&bdquo;Zooals u verkiest!&rdquo;&mdash;antwoordde de Leeuw verstrooid en
verlegen, terwijl hij een klein zakje met sigaren, dat juist
gebracht werd, aan zijn nieuwen vriend toereikte.</p>

<p>De wijnkooper Hattinga, &bdquo;of liever Tjerko Meindert Hattinga,&rdquo;
greep eene sigaar, nam een lucifer, en zweeg zoolang
hij daarmee bezig was. Nauw was hij gereed, of hij ging voort:</p>

<p>&bdquo;Hoe is 't man! ben je vandaag niet in je humeur? 'n
Beetje 't land, misschien? Dat komt er niet op aan, iedereen
heeft wel eens een beetje het land! Je zult hier ook wel
geen leven op rozen hebben, de Leeuw! Maar daar hebben we
wel een huismiddeltje voor. Wij jongelui, de postdirecteur Van
Schilferen en Jan Kalkman van de steenbakkerij, wij zullen ons
maar wat dichter aaneensluiten en ons onderling amuseeren!
Komaan, we zouden wel eens een paar droppeltjes kunnen
gaan nuttigen, proeven, verorberen ofte wel doorspoelen in
onze veelszins vermakelijke sociëteit: &bdquo;Oefening en Vermaak!&rdquo;&rdquo;</p>

<p>De wijnkooper Hattinga, die al den tijd van zijn vlug gesprek
op een hoek van eene tafel gezeten had, sprong op, en trok
zijne ouderwetsche hooge boorden uit zijn vale zwarte das.
Hendrik de Leeuw, die meer werktuiglijk aan zijne bevelen
gehoorzaamde dan vrijwillig handelde&mdash;die vooral niet wilde
laten blijken, dat zijne pas ondernomen taak hem reeds nu
verdroot, schoot spoedig zijne beste zwarte jas aan, en zag
in den spiegel, of hij in staat was de fatsoenlijke Valendamsche
sociëteit te bezoeken. Hij kende den wijnkooper Hattinga nog
maar een paar dagen, en verwonderde zich wel over de snelheid,
waarmeê hunne kennismaking tot innige vriendschap
was overgegaan, maar verheugde zich toch, dat hij reeds in
zoo korten tijd zich in de goede gunst der Valendamsche
jongelui had weten te vestigen.</p>

<p><span class="pagenum" title="89">&nbsp;</span><a id="p_89"></a></p>

<p>Met snelle schreden spoedde het tweetal naar de sociëteit.
't Was het eenige, wat het stedeke opleverde, had de wijnkooper
gezegd, 't geen voor hem eene zekere mate van waarschijnlijkheid
mocht bevatten, daar hij leverancier was van
wijnen en likeuren aan den koffiehuishouder, in wiens zalen de
fatsoenlijke sociëteit: &bdquo;Oefening en Vermaak&rdquo; hare Penaten
had opgesteld. Bij het binnentreden van het gewone lokaal,
vonden zij de heeren habitué's reeds aanwezig&mdash;'t was ook
kwart na één&mdash;en groetten zij zoo vriendelijk mogelijk. De
gemeente-secretaris met de verkleurde donkerbruine pruik zag
ongeduldig uit naar zijn partner voor het edele dominospel,
den postdirecteur Van Schilferen; en daar hij verwachtte, dat
die met Hattinga de zaal zou binnenkomen, trok hij zijne
vergrijsde wenkbrauwen zeer hoog op, toen hij zag, dat dit
het geval niet was. De nieuwe teekenmeester, bevreesd, dat
zijn uitheemsch toilet of zijne zwierige glacé-handschoenen de
verstoordheid van den achtbaren ambtenaar hadden opgewekt,
boog zich nog dieper, en was zeer tevreden, toen hij achter
in de zaal aan een tafeltje met zijn vriend had plaats genomen.</p>

<p>&bdquo;Lamme kerels!&rdquo;&mdash;ving Hattinga, zeer voorzichtig fluisterend,
aan<ins class="corr" id="corr16" title="Niet in Bron.">.</ins>&mdash;&bdquo;De burgemeester is nogal wel, zie je, maar de rest,
altemaal ploerten!&rdquo;</p>

<p>Bij deze woorden sloeg hij zich op de linkerborst, thans
met een versleten hoog toegeknoopt lakensch vest bedekt.
De teekenmeester keek schichtig op&mdash;zou iemand het gehoord
hebben? Maar Hattinga knikte hem bemoedigend toe&mdash;niemand
lette op hen.</p>

<p>&bdquo;Laat ons eens eene hartsterking nemen, waarde De Leeuw!&rdquo;&mdash;ging
hij voort met zekere kluchtige overdrijving, die hem den
naam van een groot komiek had verzekerd.&mdash;&bdquo;Piet, eene
flesch port! Van de duurste soort, je vader weet het wel!&rdquo;</p>

<p>Dit was tot een mageren knaap gericht, die de dubbele
betrekking van markeur bij het biljart en koffiehuisknecht
vervulde, en aanstonds op een wenk van Hattinga toesnelde.</p>

<p><span class="pagenum" title="90">&nbsp;</span><a id="p_90"></a></p>

<p>Hendrik de Leeuw staarde zijn nieuwen vriend met verbazing
aan.</p>

<p>&bdquo;Eene <ins class="corr" id="corr17" title="Bron: fiesch">flesch</ins> port!&rdquo;&mdash;sprak hij welwillend glimlachend&mdash;&bdquo;me
dunkt een glas zou al zeer voldoende zijn!&rdquo;</p>

<p>&bdquo;Malligheid, mijn waarde! We blijven hier toch wel een
beetje plakken, en straks komen Van Schilferen en Jan
Kalkman hier bij ons zitten! Proef eens, is dat geen délicieuse
port?&rdquo;</p>

<p>De Leeuw dronk aarzelend eene kleine teug uit zijn glas.
Hij knikte, en hoestte verlegen achter zijn zakdoek.</p>

<p>&bdquo;Ja, 't is goeie qualiteit en niet duur ook! Ik kan je nog
van dezelfde soort een paar ankertjes leveren: Maar je zult
misschien liever met een half ankertje beginnen.... zoo voor
na het ontbijt, als je de vrienden eens bij je krijgt.... 't
komt altijd te pas!&rdquo;</p>

<p>Onze teekenmeester had in 't minst geen plan om groote
inkoopen te doen, daar zijne middelen 't hem volstrekt niet
vergunden, dus stotterde hij in de uiterste verlegenheid de
eene of andere verontschuldiging.</p>

<p>&bdquo;Malligheid, De Leeuw! Neem gerust een half anker! Wij
zullen het als vrienden wel vinden! Bekommer je niet om
den prijs! Kom, kom! als je 't niet betalen kunt, dan laat ik
je mijn portret maken. In elk geval, zal ik je voor een kwart
anker opschrijven! Over tafelwijn spreken we later!&rdquo;</p>

<p>Hendrik de Leeuw staarde sprakeloos in 't ronde. Hij had
den moed niet, om zijn nieuwen vriend tegen te streven, en
toch.... hij gevoelde, dat hij zich zorgvuldig van elke uitgaaf
voor weelde moest onthouden. Gelukkig kwamen op dit
oogenblik twee leden van de sociëteit hun gezelschap deelen.
De nieuwe teekenmeester rees van zijne plaats op, en reikte
<ins class="corr" id="corr18" title="Bron: beiden">beide</ins> heeren de hand. Hij had ze al een paar dagen te voren
leeren kennen op dezelfde plaats. De een had een zeer pronkerig
voorkomen, een stroohoed met blauw lint, gekleurde das en
lichte handschoenen, de andere was geheel in 't deftig zwart
zonder veel sporen van linnengoed of eenigen smaak voor zijne
<span class="pagenum" title="91">&nbsp;</span><a id="p_91"></a>kleeding. De pronkerige heer had een dikken, knobbeligen neus
en plukte onophoudelijk aan datgene op zijn gelaat, 't welk
in de toekomst wellicht eenmaal den naam van knevel zou
voeren. De zwarte had een rood verbrand wezen en dito
handen&mdash;want hij droeg geene handschoenen&mdash;en stak zijne
lompe laarzen met zekere zelfvoldoening vooruit. De Leeuw
had beiden reeds bij naam en hoedanigheid leeren kennen, de
dandy was de postdirecteur Van Schilferen, de zwartjas de
steenbakker Jan Kalkman.</p>

<p>&bdquo;Zitten jelui kerels al onder den port?&rdquo;&mdash;vroeg deze
laatste met een zwaar provinciaal accent<ins class="corr" id="corr19" title="Niet in Bron.">.</ins>&mdash;&bdquo;Geef mij ook
eens een glas!&rdquo;</p>

<p>Piet, de markeur, stond al klaar, maar vroeg meteen uit
naam van meneer Schippers, den gemeente-secretaris, of meneer
de postdirecteur niet zou komen domineeren. Van Schilferen
trok een lang gezicht, en bedacht zich een oogenblik.</p>

<p>&bdquo;Heb je geen zin, Schilfertje!&rdquo;&mdash;riep de comische wijnkooper.&mdash;&bdquo;Wacht,
Piet, zeg meneer Schippers, dat ik kom.
Ik kan den man nog gauwer zijn kwartje doen verliezen, dan
jij, postdirecteur!.... Zeg, laat me soms een inschenken!&rdquo;</p>

<p>Met deze laatste woorden tot De Leeuw liet hij het drietal
zitten, om een klein winstje met het dominospel te maken.
Hij was toch zeer handig en grappig die Hattinga, zeiden de
beide nieuw aangekomen heeren, en zijn belang vergat hij
nooit, nooit, wat er ook gebeurde. Intusschen dronken de
heeren een paar glazen port, en vroeg men De Leeuw, hoe
het hem in Valendam beviel. 't Gesprek vlotte niet recht in
den beginne door de schichtigheid van den nieuweling, maar
de wijn had hem allengs wat meer spraakzaamheid gegeven,
zoodat men op 't laatst zeer vertrouwelijk keuvelde. De steenbakker
nam maar weinig deel aan het gesprek, hij dronk,
wiegelde met zijn stoel op en neer, en greep eindelijk het
Handelsblad.</p>

<p>&bdquo;Men moet ergens beginnen, meneer De Leeuw!&rdquo;&mdash;beweerde
juist de postdirecteur zeer wijsgeerig.&mdash;&bdquo;Natuurlijk kan de
<span class="pagenum" title="92">&nbsp;</span><a id="p_92"></a>waarachtige kunstenaar zich niet in zoo'n nest opsluiten als
Valendam. Maar de kunst is soms eene bittere, onhartelijke
stiefmoeder! Zooals ik hier voor u zit, meneer De Leeuw!
had ik ook nooit gedacht met een postje als 't mijne hier
mijn brood te moeten winnen! Ik ben letterkundige, <em class="g" xml:lang="fr">mon
cher</em>! en naar ik verneem niet volkomen ongelukkig!&rdquo;</p>

<p>De heer Van Schilferen sloot de oogen, en goot den inhoud
van zijn glas langzaam in zijne keel. Daarna zuchtte hij met
diepen weemoed, en bespiedde hij van ter zijde, welken indruk
zijne woorden op zijn nieuwen vriend maakten. Hendrik
de Leeuw had vroolijk geknikt, ook eens gedronken, en
sprak nu sneller en opgewekter, dan hij in bedaarde oogenblikken
pleegde:</p>

<p>&bdquo;Maar men moet wat opofferen voor de kunst, meneer Van
Schilferen! mijn heele leven tot nu toe was opoffering....&rdquo;</p>

<p>&bdquo;Als het mijne, als het mijne, <em class="g" xml:lang="fr">mon cher</em>! Toen ik schooljongen
was, maakte ik mijne eerste verzen, aan een heerlijk
onderwerp gewijd: &bdquo;<em class="g">Zuleika</em>, de Circassische.&rdquo; Ik zal je
't eens laten zien, als je bij mij komt!&rdquo;</p>

<p>&bdquo;In mijne eerste jeugd wilden mijne ouders, later mijne
voogden, niet van schilderen weten! Ik zou in mijn ooms
zaak komen. U weet het misschien wel, als u in X....&rdquo;&mdash;De
Leeuw noemde de hoofdstad der provincie&mdash;&bdquo;naar de
groote markt gaat, zal u die groote grutterswinkel wel in
't oog gevallen zijn: Jakob de Leeuw &amp; Zoon. Dat is mijns
ooms huis. Ik zou ook grutter worden, maar waarlijk ik gevoelde
er niet veel lust in....&rdquo;</p>

<p>&bdquo;Of je gelijk hadt, meneer De Leeuw! Laat ik je nog eens
inschenken. Neen, het kan volstrekt geen kwaad! Kalkman
drink eens uit, en laat ons nog een halfje voor den eten
nemen!&rdquo;</p>

<p>De ex-grutter-teekenmeester en kunstschilder gevoelde, dat
de heeren inderdaad zeer gul waren met aanbiedingen van
morgenwijn. Reeds duizelde zijn hoofd, maar 't hinderde hem
niet bijzonder, zoodat hij aanstonds weer even opgeruimd en
<span class="pagenum" title="93">&nbsp;</span><a id="p_93"></a>goedhartig als gewoonlijk naar de orakelen van den postdirecteur
luisterde.</p>

<p>&bdquo;'t Is mij bijna als u gegaan&rdquo;&mdash;sprak deze, geheimzinnig
met de oogen knippend,&mdash;&bdquo;mijne ouders bestemden mij voor
een practisch baantje, en inwendig gevoelde ik het <em class="g" xml:lang="fr">feu divin</em>!
Daarop heb ik menige klacht in rijm vervaardigd&mdash;je moet
eens bij mij komen, dan zal ik je meer laten zien!&rdquo;</p>

<p>&bdquo;We zijn dan broeders in de kunst&rdquo;&mdash;antwoordde de Leeuw
met rooder tint op zijne wangen.&mdash;&bdquo;Ook ik moest voor den
handel worden opgebracht. Maar alles voerde mij tot de
kunst. Als jongen op school bracht ik het tot eene zeer
aardige hoogte in 't schoonschrijven, en later ging het evenzoo
met het teekenen. Ik won twee medailles, meneer Van
Schilferen! voor schetsen naar 't naakt model!&rdquo;</p>

<p>&bdquo;Laat ons eens op onze broederschap drinken, De Leeuw!
en dat stijve meneer weglaten.&rdquo;</p>

<p>&bdquo;De drie percents weer gerezen!&rdquo;&mdash;riep Jan Kalkman uit,
die werktuiglijk met de heeren klonk, en van het Handelsblad
opzag.&mdash;&bdquo;In die Amerikanen is fortuin te maken!&rdquo;</p>

<p>&bdquo;Ik heb wel geen medailles verworven&rdquo;&mdash;ging de postdirecteur
voort, zonder op den steenbakker in 't minst te letten&mdash;&bdquo;maar
ik heb toch mijne sporen verdiend. Mijn eerste bundel:
<i>Tulpen en Hyacinten</i> getiteld, zag verleden jaar het licht. Een
persoonlijk vijand schreef er eene critiek van in dat lamme
<i>Leeskabinet</i>.... ik heb er wat onder geleden!&rdquo;</p>

<p>&bdquo;Niet waar, men kan lijden voor de kunst&rdquo;&mdash;riep Hendrik
de Leeuw uit met stijgende geestdrift.&mdash;&bdquo;Vandaag nog had ik
eene onaangenaamheid. Ik begon mijne teekenlessen, en de
leerlingen betoonden zich meest allen ongeschikt. Maar geduld....
ik zal er wel liefhebberij voor opwekken bij de
jongelui hier, als ik maar tijd heb!&rdquo;</p>

<p>&bdquo;Dat de kunst toch altijd aan zooveel materiëels en onaangenaams
verbonden is!&rdquo;&mdash;klaagde Van <ins class="corr" id="corr20" title="Bron: Schilveren">Schilferen</ins>, en plaatste
zijn glas zoo driftig op het tafeltje, dat de kelk brak en de
wijn over zijne vingers stroomde.</p>

<p><span class="pagenum" title="94">&nbsp;</span><a id="p_94"></a></p>

<p>&bdquo;Dat doe je handig, Schilfertje!&rdquo;&mdash;riep de wijnkooper
Tjerko Meindert Hattinga, die zijne vrienden weer kwam
opzoeken, daar hij den secretaris een paar kwartjes had doen
betalen, en al de heeren reeds vertrokken waren. 't Gesprek
werd nu algemeener. Jan Kalkman bracht het een en 't ander
in 't midden omtrent de graanprijzen en de beursnoteeringen
der effecten. Hattinga was zeer grappig, en stelde voor, om
des namiddags een wedstrijd op het biljart te houden. Men
scheidde onder wederzijdsche belofte van omstreeks vier uren
aanwezig te zijn.</p>

<p>Hendrik de Leeuw werd echter dien namiddag door zoo
drukkende hoofdpijn geplaagd, dat hij zijne kamer moest
houden en geheel ziek zich te bed begaf.</p>

<hr class="chend" />

<h3>IV.</h3>

<p>Er waren na de eerste verschijning van Hendrik de Leeuw
in Valendam ruim driekwart jaars verloopen. Veel verandering
was er in dien tijd niet tot stand gekomen. 't Was winter
en de vergaderingen van het Nut, het jaarlijksche bal der
sociëteit: &bdquo;Oefening en Vermaak&rdquo;, alles had op behoorlijken
tijd plaats gegrepen. Een aanzienlijk inwoner had de stad
verlaten. Mr. Johan van der Lely was benoemd tot rechter
in de arrondissements-rechtbank te X.... de hoofdstad der
provincie. De jongeheer Frans had zijne kameraden met jongenshartelijkheid
de hand gedrukt, van zijn teekenmeester had
hij ook een vroolijk, maar toch dankbaar afscheid genomen.</p>

<p>Want Hendrik de Leeuw, wat er ook in dat driekwart
jaars met hem mocht zijn voorgevallen, had zich de vriendschap
zijner leerlingen weten te winnen. De onuitputtelijke
goedhartigheid van zijn karakter had, trots de baldadigheid
der meesten, eindelijk over hunnen onwil gezegevierd. Zij
konden het op 't laatst niet meer van zich verkrijgen den
<span class="pagenum" title="95">&nbsp;</span><a id="p_95"></a>beleefden, vriendelijken man, die daarenboven zoo kennelijk
een trek van diepe zorg op 't gelaat vertoonde, met hunne
uitgelatenheid of euvelmoed te kwellen. De oudste zoon van
den notaris had daarenboven zeker zedelijk gezag over zijne
kleinere kameraden weten uit te oefenen, en zoo was het
langzamerhand al beter geworden bij de lessen&mdash;de jongelui,
zelfs de bijzonder ondeugende zoon van den predikant, Hein
van der Grijp, hadden zich met min of meer goed gevolg op
het teekenen toegelegd. Hendrik de Leeuw had alles in
't werk gesteld, om zijne leerlingen te boeien. Met vier der
meest gevorderden begaf hij zich eens in de week, zoolang
het weer dit gedoogde, naar buiten om te &bdquo;schetsen naar de
natuur.&rdquo; Dit alles ging vrij voorspoedig&mdash;maar andere zwarigheden
begonnen hem te bemoeilijken.</p>

<p>Toen hij zich te Valendam ging vestigen, had hij gehoopt
zijne inkomsten te zien vermeerderen door het toenemen der
lessen of door het schilderen van portretten. Er mochten een
paar jongelieden aan zijn tiental worden toegevoegd, één&mdash;Frans
van der Lely&mdash;vertrok weder; en portretten, zoo die
in Valendam werden gevraagd, zouden enkel besteld worden
bij den een of ander photograaf van de hoofdstad der provincie.
De arme De Leeuw zag duidelijk, dat hij van zijne
kunst niet zou kunnen leven. En het tegendeel hiervan had
hij steeds bij zijn voormaligen voogd, bij zijn oom, den grutter
Jakob de Leeuw, volgehouden&mdash;daarom waren zij vijandelijk
van elkaar gescheiden, toen Hendrik zijne studiën aan
de teekenacademie had volbracht, en met de stoutste plannen
voor de toekomst naar Valendam vertrok. Want hij had zijn
klein vaderlijk erfdeel in zijne studiejaren moeten verteren,
hij meende nu de renten van zijn kapitaal te winnen.</p>

<p>Maar die tijd scheen nog verre. Van het begin af had hij
geoordeeld, dat hij zich zooveel mogelijk vrienden verwerven
moest in de stad zijner nieuwe vestiging. De heer Hattinga,
de dichterlijke Van Schilferen en de bemiddelde steenbakker
Kalkman waren zijne meest intieme vrienden geworden. Hij
<span class="pagenum" title="96">&nbsp;</span><a id="p_96"></a>had hen zooveel mogelijk gezelschap gehouden des ochtends
en des avonds op de sociëteit&mdash;maar daarmee was al zijn
gereed en verdiend geld verslonden. De heeren hadden zich
steeds gedragen, of zij er niet op letten, als De Leeuw uiterst
zuinig was gebleven in al zijne verteringen en dit was zeer
welwillend van hen&mdash;maar zoo kon het niet blijven. Het
fatsoenlijk publiek van Valendam had zich&mdash;o wonder!&mdash;tot
nog toe weinig met de huiselijke omstandigheden van den
teekenmeester bemoeid, alleen de manufactuurhandelaar, wiens
kamers hij bewoonde, schudde soms bedenkelijk het hoofd,
daar de betaling der huurpenningen onder allerlei vriendelijke
en verlegen uitvluchten tot na de voleinding van het eerste
jaar was uitgesteld. De kennismaking met de meeste families
had langzamerhand plaats gegrepen. De voornaamste patriciërs
der stad hadden de behoorlijke reserve in acht genomen,
vooral daar de jonge kunstenaar tot de club van den wijnkooper
Hattinga behoorde, waartegen de dames een zeer sterk
vooroordeel koesterden. Bij het gezin echter van den ontvanger
der directe belastingen was de club welgezien, daar de
dichterlijke postdirecteur op de Nuts-avonden verzen declameerde,
't geen den heer des huizes aangenaam was&mdash;dewijl
Van Schilferen daarenboven vrij duidelijk zijn hof maakte aan
de lichtblonde Bertha, de jongste dochter des gezins, 't geen
algemeen in den smaak viel. Ook Hendrik de Leeuw had zich
de goede gunsten van het ontvangersgezin weten te verwerven,
door zijne onuitputtelijke goedhartigheid, en door in de
vergadering van het Nut eene voorlezing te houden over de
verschillende genres van schilderkunst, 't welk hem veel hoofdbrekens
en luid gelach van des notaris dochters had op den
hals gehaald.</p>

<p>Daar echter zijn toestand financieel hoe langer hoe pijnlijker
werd, had hij morgen en avond op het een of ander plan
gepeinsd, om zich van zijne zorg te bevrijden. Eindelijk had
hij iets ontdekt. Met een strak peinzend gelaat had hij een
lang epistel geschreven aan eene oude kennis in X....&mdash;eene
<span class="pagenum" title="97">&nbsp;</span><a id="p_97"></a>dame, half en half eene nicht, een vijftal jaren ouder
dan hij en met een weinig fortuin, zeide men. 't Gevolg van
dit alles was, dat op zekeren morgen meer dan ooit gedronken
werd door de club, terwijl de postdirecteur Van Schilferen,
tot verbazing van al de aanwezigen, luide een vers declameerde.
Hendrik de Leeuw verhaalde aan zijne vrienden, dat
hij verloofd was met eene nicht, geenszins de dochter van zijn
oom, den grutter, maar eene verre nicht, uit eene zeer fatsoenlijke
familie gesproten, eene wees.... De vrienden voegden
er bij, dat het een deksels slimme trek van hem was&mdash;dat
hij zeker wel een rijk vrouwtje zou huwen, dat al de jongedames
in Valendam om wraak zouden roepen. De geestdrift
steeg zoo hoog, dat de goedhartige kunstenaar niet nalaten
kon, zijnen vrienden onder diep geheim te verzekeren, dat zijne
bruid inderdaad eenig fortuin bezat&mdash;zoodat men het middagmaal
in den steek liet, en een geïmproviseerd diner in de
sociëteit gebruikte.</p>

<p>Eerlang nam de gelukkige Hendrik de Leeuw een acht
dagen vacantie. Het huwelijk werd zonder veel vertoef gesloten.
De bruidegom scheen zijne 25, de bruid hare 30 jaren
tot voorwendsel gekozen te hebben om niet al te lang te
wachten. Het jonge echtpaar betrok nu eene flinke bovenwoning,
die met de meubelen der nieuwe mevrouw de Leeuw
voortreffelijk werd gestoffeerd&mdash;en de huurpenningen voor
den manufactuurhandelaar met nog eenige kleinigheden aan
wijn voor vriend Hattinga werden, begeleid van zeer beleefde
brieven, door den jeugdigen echtgenoot aanstonds na zijne
terugkomst in Valendam betaald. Ieder had gedurende een
veertien dagen veel op te merken over de Leeuws huwelijk,
maar toch bleef ieder uiterlijk zeer hartelijk gezind voor
de jonggetrouwden. Dezen meenden een stap te moeten doen,
om de welgezindheid der Valendammer fatsoenlijke wereld,
vooral wat de ongehuwde jongelui aangaat, voor goed te winnen.
Vóór zijn huwelijk had de Leeuw nog onder zijne leerlingen
een prijs uitgeloofd voor de beste teekening in zwartkrijt.
<span class="pagenum" title="98">&nbsp;</span><a id="p_98"></a>Daar de oudste zoon van den notaris zich buiten mededinging
hield, was die prijs ten deel gevallen aan den zoon
van den hoofdonderwijzer, den jongen met den hoogen rug.
Die prijs, eene zilveren teekenpen, zou op eene plechtige wijze
worden uitgereikt. Daarom hadden &bdquo;meneer en mevrouw&rdquo; de
Leeuw besloten eenige vrienden tot bijwoning dier plechtigheid
uit te noodigen. 't Waren de leden van de club, Hattinga,
de postdirecteur en Kalkman, benevens de drie dochters van
den ontvanger.</p>

<p>Omstreeks zes uren waren de jongelui in de nieuwe woning
bescheiden. 't Was der moeite waard het vergenoegd
gezicht van Hendrik de Leeuw waar te nemen, als hij daar
te midden der toebereidselen uiterst gelukkig zijne kamer op
en neer wandelde. En daar was mevrouw de Leeuw waarlijk
ook! Welk een aardig, vlug, levendig vrouwtje was mevrouw
de Leeuw! Ze was wat heel klein, sommigen meenden al te
klein, maar ze had een geestigen wipneus, kleine fonkelende
zwarte oogen en een fijn kinnetje. Men behoefde haar maar
eene enkele reis ontmoet te hebben, om haar aanstonds te
herkennen, waartoe niet weinig bijdroeg, dat niemand haar
ooit zonder een fraai mutsje met zwierige rooskleurige linten
en een paar zwarte zijden <em class="g" xml:lang="fr">mitaines</em> gezien had. Zoo was
het uiterlijk der verre nicht, die Hendrik de Leeuw hart en
hand had geschonken. Vlug en vroolijk sprak ze met haar
echtgenoot, die in zijne gewone goedheid al de schoone eigenschappen
zijner vrienden nog eens opsomde.</p>

<p>Na een bescheiden tikken op de deur traden nu de Leeuw's
discipelen allen te zamen binnen. Mevrouw was recht vriendelijk
tegen de jongeheeren, en de teekenmeester was ook
zeer vriendelijk, en tevens wat deftiger dan gewoonlijk, en
de jongelui waren ook zeer vriendelijk en glimlachten allen
even welwillend als hun goedhartige onderwijzer.... maar
allen waren wat verlegen en het gesprek stokte ieder oogenblik.
De Leeuw deed met veel verwarring en drukte zijne
leerlingen plaats nemen, zijne kleine, bedrijvige vrouw schonk
<span class="pagenum" title="99">&nbsp;</span><a id="p_99"></a>thee, en praatte snel door over de suiker en de melk en duizend
kleinigheden, zoodat men reeds eenigszins meer vertrouwelijk
was, toen de drie dochters van den ontvanger met veel vriendelijke
uitroepingen en buigingen binnentraden. De verschijning
dezer drie blonde schoonheden deed al het gesprek der jongelui
verstommen, maar integendeel het praten van mevrouw de
Leeuw in gelijke mate levendiger worden. Niet lang duurde
het nu, of Hattinga, grappiger, de postdirecteur, dichterlijker,
en Jan Kalkman, lomper dan ooit te voren, kwamen het
gezelschap voltallig maken. In een oogenblik waren de beide
eersten meester van den toestand, en schertsten en schreeuwden
of zij zich in de lokalen der vermakelijke stads-sociëteit
bevonden.</p>

<p>&bdquo;'t Doet me toch plezier, dat mevrouw de Leeuw nogal
schik heeft in Valendam!&rdquo;&mdash;riep Hattinga uit.&mdash;&bdquo;De menschen
klagen wel eens wat gauw, maar 't is hier goed uit te
houden, wat zeg jij, Gonne?&rdquo;</p>

<p>Gonne, of beter Hildegonda, de oudste blonde dochter van
den ontvanger, die evenals hare zusters een bolrond gelaat en
groote, niet bijzonder schrandere blauwgrijze oogen bezat,
lachte verlegen, en zei rad:</p>

<p>&bdquo;Hou je mond toch, Hattinga, zie je dan niet dat de Leeuw
wat zeggen wil!&rdquo;</p>

<p>Inderdaad stond Hendrik de Leeuw juist op dit oogenblik
gereed eene aanspraak tot de jongelui te houden. Hij had een
paar malen bescheiden gekucht, reeds eenmaal aangevangen
met een: &bdquo;Dames en Heeren!&rdquo; maar het geluid der sprekenden
had zijne stem overvleugeld, en daarom had hij nu luider op
de tafel getikt.</p>

<p>Allen zwegen. De heeren en dames, die tot nog toe den
meesten tijd staande hadden doorgebracht, zetten zich op een
afstand van de tafel en fluisterden vroolijk door, toen zij zagen,
dat de Leeuw met zekere zenuwachtigheid eenige teekeningen
en papieren rangschikte, een rolletje papier met roode linten
ter hand nam en zijne leerlingen deftig aanzag. Men bemerkte
<span class="pagenum" title="100">&nbsp;</span><a id="p_100"></a>aanstonds, dat hij tamelijk verlegen was, maar toch eene
zekere waardigheid had aangenomen na zijn huwelijk, welke
niet weinig verhoogd werd door eene deftige zwarte jas en
een sierlijken gouden horlogeketting. Eindelijk begon hij:</p>

<p>&bdquo;Dames en Heeren! Het doet mij hartelijk, ja zeer hartelijk
veel genoegen, dat gij wel zoo goed wildet zijn, deze geringe,
deze huiselijke plechtigheid, als ik zoo spreken mag, met uwe
tegenwoordigheid te vereeren. Voor een paar maanden heb ik
mijne leerlingen tot een wedstrijd opgeroepen en een prijs
uitgeloofd voor de beste teekening in zwart krijt....&rdquo;</p>

<p>Hier haperde de Leeuw een oogenblik. Zijn geheugen&mdash;hij
had zijne aanspraak van buiten geleerd&mdash;liet hem in den
steek. Weldra hervatte hij kuchend:</p>

<p>&bdquo;Voor de beste teekening in zwart krijt. Die wedstrijd heeft
plaats gehad. Na een onpartijdig oordeel te hebben geraadpleegd,
bleek het mij, dat de teekening van mijn jongen vriend Anton
Lanting, oudsten zoon van onzen geachten hoofdonderwijzer
alhier, dien prijs had behaald, terwijl ik een getuigschrift voor
de tweede best gekeurde teekening aan Jan van Geelhuyzen,
zoon van onzen hooggeschatten heer burgemeester, mag toekennen!&rdquo;</p>

<p>De genoemde jongelui stonden op. De Leeuw reikte met
volkomen achtbaarheid&mdash;de blijdschap zijne rede naar wensch
te hebben uitgesproken, maakte hem stouter&mdash;de zilveren
teekenpen en het getuigschrift aan de bekroonde jongelieden,
die vrij verlegen en met diepe buigingen hunne plaats weer
opzochten.</p>

<p>Had de echtgenoote van den glimlachenden teekenmeester
juist niet met een blad, waarop wijn en glazen, komen aandragen,
misschien ware zijn toestand dan wederom wat moeilijker
geworden, want zijn voorraad van buiten geleerde
volzinnen was uitgeput. Doch nauw hadden de dames en ook
de heeren van de club een glas wijn in handen, of Hattinga
stond op en sprak:</p>

<p>&bdquo;Jongens! jelui moet maar flink oppassen bij meneer
<span class="pagenum" title="101">&nbsp;</span><a id="p_101"></a>de Leeuw! Ik zou jelui aanraden, om een volgend jaar zoo
weergaas mooi te teekenen, dat je altemaal wat verdiend
hadt. En als je me nu een plezier wilt doen, dan drinken we
dit glas op de gezondheid van meneer en mevrouw de Leeuw!&rdquo;</p>

<p>Luid gejuich en salvo's van vroolijke uitroepingen volgden.
De oudste zoon van den notaris vond het zeer aanmatigend
van den roodhairigen wijnkooper, om zich zoo in zaken te
mengen, waarbij hij eigenlijk niet anders dan als toekijker
genoodigd was&mdash;maar omdat hij niet wist wat hij zeggen
zou, zweeg hij met een betrokken gelaat.</p>

<p>De plechtigheid was nu geëindigd. Mevrouw de Leeuw bood
een gebakje, haar man schonk wijn&mdash;waarbij Hattinga een
aardig procentje winst maakte&mdash;ieder bewoog zich met meerdere
vrijheid dan voorheen. Doch de jongelui stonden te zaam voorzichtig
te fluisteren. Op eens traden zij allen te voorschijn,
reikten hun meester de hand, en gaven hun voornemen te
kennen, om te vertrekken. Maar nu moest ieder nog een glas
drinken, nu werd de gezondheid van beide bekroonden bedacht,
en onder veel betuigingen van wederzijdsche tevredenheid trok
de stoet der jongens af.</p>

<p>&bdquo;Zie zoo, dat geeft ruimte!&rdquo;&mdash;riep Hattinga, zijn stoel bij
de tafel schuivend.&mdash;&bdquo;Je weet niet wat je met die kereltjes
praten moet! Ze zitten zoo verduiveld zot rond te kijken.
Die jongen van den burgemeester had het op je krullen,
Bertha!&rdquo;</p>

<p>De lichtblonde Bertha, jongste dochter van den ontvanger,
schaterde het uit, meneer en mevrouw de Leeuw schaterden
mede, en de heer van Schilferen bewonderde de schakeeringen
van zijn bont gekleurd vest. Weldra was men in de genoeglijkste
stemming. Jan Kalkman dronk zoo dikwijls zijn glas
uit, dat hij ook spraakzaam werd, en eenige zwaarwichtige
beleefdheden richtte tot mejuffrouw Thérèse, gewoonlijk Trees
genoemd. Deze was in leeftijd tusschen de dames Hildegonda
en Bertha, en onderscheidde zich door eene zekere kwijning
in haar voorkomen, benevens door een zeer kunstmatig keurslijf,
<span class="pagenum" title="102">&nbsp;</span><a id="p_102"></a>'t welk eenige gebreken in haar aanleg op passende wijze
te gemoet kwam. De heer van Schilferen was vol poëtische
invallen&mdash;de schoonste richtte hij tot Bertha. Mevrouw de
Leeuw schertste zoo druk mede, dat ze al spoedig zeer hoog
in de schatting van de club stond aangeschreven. Haar gelukkige
echtgenoot deed zijn uiterste best. Op vereerend verzoek zong
hij een weemoedig lied&mdash;het eenige van zijn repertoire&mdash;waarin
de kortheid van het menschelijke leven, de maan en
de eeuwige trouw der min werden verheerlijkt. De postdirecteur
was onuitputtelijk in het voordragen van tragische,
elegische en comische verzen. Sommige waren aan zijne eigene
kunst te danken, en bij deze noodigde hij telkens het gezelschap
uit, om eens bij hem te komen, daar hij hun de handschriften
toonen zou.</p>

<p>Toen men eindelijk in eene zeer opgewondene stemming
naar huis trok, begeleidde het drietal heeren de dochters van
den ontvanger naar hare ouderlijke woning. Daar aangekomen,
bleef mejuffrouw Thérèse nog een oogenblik met den steenbakker
keuvelen.</p>

<p>&bdquo;Zou jij gelooven, Kalkman! dat die vrouw van de Leeuw
zooveel fortuin had?&rdquo;</p>

<p>&bdquo;Neen!&rdquo;</p>

<p>&bdquo;Weet je er ook wat meer van!&rdquo;</p>

<p>&bdquo;Ik weet alles!&rdquo;</p>

<p>&bdquo;En dat is?&rdquo;</p>

<p>&bdquo;Dat de Leeuw een heel zotten streek heeft begaan. Dat
mensch met dat mutsje brengt hem wat nieuwe meubeltjes
aan, en een heel klein sommetje geld. Ik weet het van mijn
broer te X.....&rdquo;</p>

<p>&bdquo;'t Is de moeite waard, om zich zoo'n air te geven. Nu,
adieu, Kalkman! ik dank je voor je geleide!&rdquo;</p>

<hr class="chend" />

<p><span class="pagenum" title="103">&nbsp;</span><a id="p_103"></a></p>

<h3>V.</h3>

<p>Nog geen halfjaar na de Leeuws huwelijk, waren er reeds,
die het gevoelen van den steenbakker in hunne gesprekken
openlijk durfden herhalen. Ja, de teekenmeester had een
dommen streek bedreven. Zijne vrouw had weinig of geen
fortuin, en hoe zouden zij in Valendam van zijne teekenlessen
bestaan. Een ander deel van het publiek, en het waren de
meest notabelen, de burgemeester en de predikant, zagen de
zaak zoo duister niet in&mdash;in elk geval scheen de welwillende
en gedienstige teekenmeester toch nog eenig vermogen
te bezitten, als men naar zijn uiterlijken staat mocht oordeelen
en zijne verdiensten konden op den duur vermeerderen.</p>

<p>Meneer en mevrouw de Leeuw vormden op dat oogenblik
geheel andere gedachten. Ze leefden in de blijde hope, eerlang
hun gezin met een telg te zien vermeerderd. De teekenlessen
gingen geregeld voort en de zeer matige inkomsten werden met
vreugde door de echtgenooten geïnd. Inderdaad had mevrouw
de Leeuw eene kleine som aan contanten ten huwelijk meegebracht,
waarvan de onbeduidende rente het huiselijk budget
maar zeer onvoldoende kwam aanvullen. Daarom deed zich
een en andermaal de noodzakelijkheid gevoelen, om het kleine
kapitaaltje voor een deel te gebruiken in de hoop, dat toekomstige
winsten dit te kort zouden dekken. De Leeuw ontwierp
daarom ook eene kapitale schilderij: &bdquo;Eene episode uit
den watersnood&rdquo; voorstellend, en waarvoor de bezieling hoofdzakelijk
in eene oude vergeten gravure uit de Muzen-Almanak
van 't jaar 184* gezocht was.</p>

<p>Een ander verschijnsel was van zorgwekkender natuur. Door
de onuitputtelijke goedhartigheid van zijn karakter had de gelukkige
teekenmeester in de eerste maanden van zijn huwelijk
zijne dwergachtige echtgenoote zoo volkomen gevierd en toegegeven,
dat zijn wil allengs eene vrij onbeteekenende omstandigheid
in het gezin werd. Mevrouw de Leeuw had een vroolijk
<span class="pagenum" title="104">&nbsp;</span><a id="p_104"></a>en luchthartig karakter met eene kleine overhelling tot zelfzucht,
die door de medeplichtigheid van haren echtgenoot
zich langzamerhand ontwikkelde tot eigenzinnigheid en heerschzucht.
Nu de tijd meer en meer naderde, dat hare blijde verwachting
zou vervuld worden, kon de arme de Leeuw wel
eens oogenblikken doorleven, die hem aan zijn huiselijk geluk,
zoo luid geprezen bij de club, in allen ernst deden twijfelen.
Reeds hadden de vrienden uit kortswijl hem verweten, dat
hij &bdquo;onder de pantoffel&rdquo; zuchtte, en had hij zijne onafhankelijkheid
bewezen, door getrouwer dan ooit de fatsoenlijke
sociëteit: &bdquo;Oefening en Vermaak&rdquo; te bezoeken.</p>

<p>Mevrouw de Leeuw was zeer tegen het laat blijven op de
sociëteit, 't zij des avonds, 't zij des morgens. Haar echtgenoot
wist dit en paste inderdaad voorbeeldig op zijn tijd.
Eens gebeurde het hem, dat hij tot kwart na tweeën aan het
biljart bleef toeven, en toen ontstond er aan tafel tusschen de
echtgenooten een zeer ernstig geschil. De Leeuw was altijd
toegevend en goedhartig, tot laf wordens toe, maar als zijne
gevoeligheid eens was opgewekt, gaf hij toe aan eene plotselinge
uitbarsting van drift, die aanstonds plaats maakte voor
een diep berouw. Zoo ging het hem thans. Zijne vrouw kreeg
een hevig zenuwtoeval, gilde, huilde en wrong zich in allerlei
bochten. De radelooze teekenmeester stiet in zijn angst meubelen
omver, riep om artsen, heelmeesters en spiritus, doch de persoon,
die weldra bleek het meest noodig te zijn, vergat hij: de baker.</p>

<p>Mevrouw de Leeuw stond den schok dezer onverwachte
gebeurtenis redelijk wel door&mdash;zij schonk haren berouwvollen
echtgenoot vergiffenis, en beiden verheugden zich over hun
telgje, waaraan niets opmerkelijks dan eene bijzondere kleinheid
en dwergachtigheid was waar te nemen. De keerzijde
van deze gebeurtenis was echter een noodzakelijk aantal uitgaven,
waartoe het grootste deel van het overblijvend kapitaaltje
gebruikt werd. Een jaar na zijn huwelijk kon Hendrik de
Leeuw de gedachte niet onderdrukken, dat de toekomst meer
bezwaren aanbood dan vóór zijn trouwen. Daarbij kwam, dat
<span class="pagenum" title="105">&nbsp;</span><a id="p_105"></a>zijne kapitale schilderij: &bdquo;Eene episode uit den watersnood&rdquo;&mdash;door
de commissie van de Tentoonstelling geweigerd was!</p>

<p>De arme kunstenaar had nu rust noch duur. Zijne schilderij
geweigerd, zijne uitgaven zich uitbreidend voor zoover hem
dit mogelijk was, zijne inkomsten verminderd door de vertering
van het gering kapitaal zijner vrouw&mdash;alles drukte
hem diep ter neder. Daarbij kwam dat zijn krediet allengs
verminderde. Een jaar was verloopen en wederom was de nu
vrij aanzienlijke huishuur niet betaald. Daar werden beleefde
briefjes gewisseld met den banketbakker, wiens bovenwoning
men gehuurd had. Een uitstel van betaling werd toegestaan.
En intusschen schreeuwde het wicht in duodecimo, 't welk
in die bovenwoning het licht aanschouwd had, op zoo oorverscheurende
wijze, dat De Leeuw ten einde raad zijn hoed
greep, en radeloos in de sociëteit zich met al de kranten
boven zijn leed poogde te verheffen.</p>

<p>In 't eind vertrouwde hij zijn moeilijken toestand aan den
postdirecteur. Deze schudde verschillende malen ernstig zijn
hoofd. Zij zaten in Van Schilferen's zwierige voorkamer en
dronken, om de zaak bedaard te kunnen overwegen, een glas
Schotsch bier.</p>

<p>&bdquo;Had je me dat maar vroeger vertrouwd, <span xml:lang="la">amice</span>! dan was
er nog wat aan te doen geweest, ik heb je altijd gezegd, je
moest eens bij me komen!&rdquo;</p>

<p>De Leeuw zuchtte. Aan dien raad had hij niets. Van Schilferen
dronk zijn glas deftig uit, wreef met zijn wijsvinger
tegen zijn dikken, knobbeligen neus, en ging voort:</p>

<p>&bdquo;In zoo'n akelig nest als Valendam kunnen eigenlijk geene
kunstenaars, als wij zijn, bestaan. Als ik dat ellendig baantje
van postdirecteur er niet bij had, dan zou ik ook niet kunnen
leven. Ik had een ruimer en beter werkkring moeten kiezen!&rdquo;</p>

<p>&bdquo;Je meent, dat het voor mij beter zou zijn, in een grooter
en bevolkter stad teekenlessen te zoeken?&rdquo;</p>

<p>Van Schilferen schonk zeer bedaard de glazen in, dronk het
zijne leeg, en zeide langzaam:</p>

<p><span class="pagenum" title="106">&nbsp;</span><a id="p_106"></a></p>

<p>&bdquo;Juist!&rdquo;</p>

<p>De Leeuw verzonk in diep gepeins. Dit was althans een
raad. Maar Van Schilferen sloot zijne secretaire open en nam
er een tal manuscripten uit, die hij op de tafel uitstalde. Weldra
had hij er een opgevat.</p>

<p>&bdquo;Ja, De Leeuw!&rdquo;&mdash;begon hij&mdash;&bdquo;'t Is wel treurig, dat de
kunst zoo om brood moet vragen. Ga daarom zoo spoedig je
kunt. Ik moet hier blijven. Maar ik verlies nog alle hoop niet.
Ik wijd mij ijverig aan de Muzen. Eenmaal zal misschien een
dezer zangen de opmerkzaamheid wekken van een echt kunstkenner.
Hoor eens, wat dunkt je daarvan?&rdquo;</p>

<p>En met eene kunstmatig trillende basstem hief hij aan:</p>

<div class="poemcenter">
  <div class="poem">
    <div class="kop">
      <div class="i0 size133"><b>Verzuchting.</b><br /></div>
    </div>
    <div class="stanza">
      <div class="i0">&bdquo;Wen 't bliksemvuur der maagdenoogen<br /></div>
      <div class="i2">Mijn aangezicht beroert,<br /></div>
      <div class="i0">Word ik gants, ja gants bewogen<br /></div>
      <div class="i2">Want ik ben.....&rdquo;<br /></div>
    </div>
  </div>
</div>

<p>&bdquo;Een ploert!&rdquo;&mdash;schreeuwde eene luide stem door het geopende
venster.</p>

<p>De postdirecteur verbleekte van woede, en mompelde driftig
eenige vloeken. De Leeuw zag toevallig, hoe de oudste zoon
van den notaris met twee zijner zusters zachtjes den hoek
omsloeg. Zij hadden staan luisteren.</p>

<p>Twee maanden later werd door den teekenmeester en zijne
echtgenoote het plan vastgesteld, om hunne huisgoden naar
de hoofdstad der provincie over te brengen. 't Werd hun in
Valendam toch reeds moeielijk genoeg gemaakt. Het laatste
overblijfsel van hun klein kapitaaltje werd geofferd, om het
noodigste te voldoen. De Leeuw kondigde zijnen leerlingen weldra
zijn aanstaand vertrek aan. De meesten namen het vrij luchtig
op. De zonen van den burgemeester kwamen met een fraai
plaatwerk als herinnering hunne dankbaarheid betuigen. Anton
Lanting, de jongen met den hoogen rug, kwam een der allerlaatste
<span class="pagenum" title="107">&nbsp;</span><a id="p_107"></a>dagen van De Leeuw's verblijf bij zijn teekenmeester,
om hem vaarwel te zeggen. Hij vond de geheele bovenwoning
in verwarring. Overal stonden de meubels gepakt&mdash;overal
stof en wanorde. Mevrouw de Leeuw was uitgegaan, om hare
kennissen in Valendam voor 't laatst te groeten. Der waarheid
getrouw, mocht beweerd worden, dat zij waarschijnlijk sedert
haar verblijf in Valendam geen driemalen met dat doel hare
woning verlaten had.</p>

<p>Anton Lanting vond zijn meester in groote onrust, het
bovenvertrek op en neer loopend. Hij droeg zijn telgje op de
beide armen sussend heen en weer. Het wicht gierde en
schreeuwde van verontwaardiging, misschien over de onhandige
wijze, waarop het werd gedragen. Hendrik de Leeuw vertoonde
een buitengewoon mistroostig gelaat. Zijn schilderachtig jasje
met strikken en lussen als een huzarenpak hing gelijk een
oud vod om zijne leden, zijne roode muts, met vlakken olieverf
bezoedeld, slingerde achter op zijne verwarde blonde hairen.
Hij gevoelde zich buitengemeen ongelukkig. Toen hij Anton
Lanting zag, riep hij aanstonds:</p>

<p>&bdquo;Mevrouw is niet thuis, jongelief! Mevrouw maakt visites
voor afscheid. Ik ben alleen thuis.... Stil, mannetje, schreeuw
dan toch zoo niet!&rdquo;....</p>

<p>Het mannetje in duodecimo op zijn arm, tot wien deze laatste
woorden gericht waren, ving aan nu nog veel luider te gieren.</p>

<p>De Leeuw begon aanstonds nog ijveriger te sussen en rond
te loopen. Anton Lanting stond besluiteloos in een hoek. Daar
eindelijk De Leeuw zijn dwergachtig welpje tot eenig stilzwijgen
scheen bewogen te hebben, trad de jonge Lanting uit
zijn hoek.</p>

<p>&bdquo;Ik kwam meneer bedanken voor 't onderwijs!&rdquo;&mdash;zeide
hij met jongensachtige verlegenheid.&mdash;&bdquo;'t Spijt mij, dat meneer
weggaat, want ik was nu al een mooi eind op weg met teekenen,
zeit vader.&rdquo;</p>

<p>&bdquo;Ja, Anton! 't spijt me voor jou, jongen&mdash;maar 't zal nu veel
beter met mij gaan. Ik zal ginder ook wel een aardig troepje
<span class="pagenum" title="108">&nbsp;</span><a id="p_108"></a>leerlingen krijgen, zeker meer dan hier.... stil dan toch, stil
kereltje!&rdquo;</p>

<p>Wederom deed het gekrijt van het kind hem de kamer op
en neer loopen.</p>

<p>Anton Lanting bleef wachten, want hij had zijne taak nog
niet volbracht. Toen De Leeuw weer op hem toetrad, zei deze
goedhartig, als altijd glimlachend:</p>

<p>&bdquo;Neem me niet kwalijk, dat ik je geen stoel kan geven. Ze
zijn altemaal ingepakt en naar 't schip gebracht, waarmeê we
verhuizen!&rdquo;</p>

<p>&bdquo;O, dat komt er niet op aan, meneer! Maar als meneer
't niet kwalijk neemt, vader zei, dat ik meneer als gedachtenis&rdquo;&mdash;hier
bracht hij met moeite en haast een pakje te voorschijn&mdash;&bdquo;dit
drinkglas moest aanbieden!&rdquo;</p>

<p>De Leeuw had geen vinger, waarmee hij het geschenk kon
aanvaarden. Hij glimlachte zeer vriendelijk en verlegen, en
verzocht of Anton het hem eens wilde laten zien. Anton pakte
het voorzichtig uit en deed hem een kristallen bierglas zien,
waarop met sierlijke krulletters de woorden: <ins class="corr" id="corr21" title="Niet in Bron.">&bdquo;</ins>Tot eene gedachtenis
aan Anton Lanting&rdquo; gegraveerd stonden. Had zijn kind
niet zoo onophoudelijk gekraaid, De Leeuw zoude stellig zeer
getroffen geweest zijn, en zich in dankbetuigingen uitgeput
hebben. Thans was hem dit onmogelijk. Daarenboven werd er
op dit oogenblik luide gescheld. Omdat er niemand thuis was,
zette de dankbare leerling zijn geschenk op den schoorsteenmantel,
en ging openen. Hij keerde terug met een brief. Op
verzoek van De Leeuw verscheurde hij de enveloppe, en liet
den brief aan zijn meester zien.</p>

<p>Deze herkende aanstonds de hand. Het was eene nota van
Tjerko Meindert Hattinga, wijnhandelaar: &bdquo;voor aan UEd.
geleverden wijn volgens rekening.... &fnof;84.40.&rdquo; Onderaan stond:
&bdquo;NB: Meld mij <em class="g">vóór uw vertrek</em>, wanneer ik over dit sommetje
kan beschikken!&rdquo; De Leeuw fronste de wenkbrauwen,
liet de nota vallen en schudde zijn kind zoo heftig op en neer,
dat het luider dan ooit begon te kraaien. Anton Lanting, die
<span class="pagenum" title="109">&nbsp;</span><a id="p_109"></a>reeds lang hunkerde om te vertrekken, en die den armen
teekenmeester vrij ondankbaar vond voor zijn fraai geschenk,
haastte zich weg met een:</p>

<p>&bdquo;Nu, ik wensch u het beste, meneer! mijn complimenten
aan mevrouw!&rdquo;.</p>

<p>&bdquo;Dank je wel, Anton!&rdquo;&mdash;en met den linkerarm zijn welp
vasthoudend, drukte De Leeuw met aandoening, haast en
verlegenheid de hand van zijn vertrekkenden leerling. Wat zij
verder elkaar toeriepen, had niemand kunnen verstaan, het luid
geschrei van de kleine maakte het onmogelijk. Zoo spoedig
Anton vertrokken was, hoopten zich de donkere wolken op
De Leeuw's voorhoofd samen.</p>

<p>&bdquo;Stil kind! stil!&rdquo;&mdash;schreeuwde hij met de uiterste drift.&mdash;&bdquo;Frederike
mag niet uitgaan! Neen, ze mag niet uitgaan! Ik
verbied het! Ik wil het! Dat lamme geschreeuw! Stil dan
toch.... zwijg!&rdquo;</p>

<p>En een oogenblik later met de uiterste moedeloosheid zijn
hoofd schuddend, fluisterde hij:</p>

<p>&bdquo;O God! was ik maar grutter gebleven!&rdquo;</p>

<hr class="chend" />

<h3>VI.</h3>

<p>De heer Mr. Johan van der Lely bewoonde een zeer deftig
huis in de hoofdstad der provincie. Juist met het klokkenspel
van twaalven treedt hij deftig in 't zwart zijn huisvertrek
binnen, waar zijne echtgenoote met stil ontzag zijne komst
verbeidt in gezelschap van een koffiekan, die niet loopt, en
den witten poedel, die slaapt. Zwijgend zet de Rechter der
arrondissements-rechtbank zich neer. Voordat hij echter de
lippen zet aan den eersten kop koffie, zegt hij met zijne
daverende stem:</p>

<p>&bdquo;Waar blijft Frans?&rdquo;</p>

<p>&bdquo;Ik begrijp het niet, misschien heeft hij straf op het Gymnasium!&rdquo;</p>

<p><span class="pagenum" title="110">&nbsp;</span><a id="p_110"></a></p>

<p>&bdquo;Kom, kom! een jongen van zeventien jaar en vlug als
Frans wordt nooit gestraft. Bovendien er moest niet gestraft
worden op het Gymnasium! Ik heb het den Rector laatst
gezegd. Als een jongen zich onbehoorlijk gedraagt, is het
altijd de schuld van den docent!&rdquo;</p>

<p>&bdquo;Maar Johan....&rdquo;</p>

<p>Dreunend werd de huisdeur toegeworpen, er klonken snelle
stappen in de gang. Met een luid galmenden uitroep trad
Frans van der Lely binnen. Hij was een lang opgeschoten
knaap geworden, zag er rood opgezet uit, als zijn vader, en
trok snel een stoel naar de tafel, om zijn kop koffie te ledigen.</p>

<p>&bdquo;Hoe kom je zoo laat, jongen?&rdquo;</p>

<p>&bdquo;Ik heb in de Slijtersstraat staan kijken naar eene verkooping
van een inboedel!&rdquo;</p>

<p>&bdquo;Waarom?&rdquo;</p>

<p>&bdquo;In 't begin maar om zoo eens te kijken, maar gauw zag
ik een paar dingen, die ik heel vreemd vond. U herinnert
zich wel dien meneer de Leeuw, waarbij ik in Valendam een
poos teekenles had?&rdquo;</p>

<p>&bdquo;Ja, voor een halfjaar zoo wat is hij hier komen wonen!&rdquo;</p>

<p>&bdquo;Nu, het was zijn inboedel!&rdquo;</p>

<p>Mr. Johan van der Lely verzonk een oogenblik in deftig
gepeins. Frans vervolgde:</p>

<p>&bdquo;Ik zag het aan de schilderijen en teekeningen in waterverf.
Er was ook eene massa nog vrij aardige en nieuwe meubels
bij, stoelen, tafels, een wieg....&rdquo;</p>

<p>&bdquo;Maar was dat alles van meneer de Leeuw, Frans?&rdquo;&mdash;vroeg
zijne moeder.</p>

<p>&bdquo;Zeker! Ik sprak een man aan, die er bij stond, en die zei,
dat het boeltje voor schulden moest verkocht worden. Daar
waren er van hier en uit Valendam, die geld van De Leeuw
moesten hebben!&rdquo;</p>

<p>De Rechter der arrondissements-rechtbank had intusschen
den loop zijner gedachten vervolgd. Plechtig, maar luid, viel
hij nu in:</p>

<p><span class="pagenum" title="111">&nbsp;</span><a id="p_111"></a></p>

<p>&bdquo;Ik heb het hem wel voorspeld! Daar was in Valendam
niets te halen, 't was een ellendig nest in mijn tijd, en het
zal het nog wel zijn. Eene hoofdplaats van een kiesdistrict,
waar ze zoo'n kwast, zoo'n babbelaar naar de Tweede Kamer
hebben gestuurd! Zoo'n liberaal van den kouden grond! Bah!&rdquo;</p>

<p>&bdquo;Ik heb maar medelijden met zijne arme vrouw en zijn arm
kind!&rdquo;&mdash;fluisterde mevrouw van der Lely.</p>

<p>&bdquo;En ik mocht De Leeuw wel!&rdquo;&mdash;voegde Frans er bij.&mdash;&bdquo;Hij
was heel goed en hartelijk voor zijne jongens, en hij
teekende toch zoo kwaad niet?&rdquo;</p>

<p>&bdquo;Hij schreef ten minste zeer net!&rdquo;&mdash;merkte de heer des
huizes aan.&mdash;&bdquo;Dat bleek uit zijne nota's!&rdquo;</p>

<p>&bdquo;Gunst, Johan!&rdquo;&mdash;viel zijne echtgenoote in.&mdash;&bdquo;Gisteren
vertelde je me, dat eene klerksplaats op de provinciale griffie
vacant was, en dat iemand je gevraagd had naar een geschikt
persoon. Help nu die arme menschen daaraan!&rdquo;</p>

<p>&bdquo;Hm! hm.... Zou hij niet te trotsch zijn.... een kunstenaar
klerk te maken? Maar.... nu ja, ik wil het wel eens probeeren.
Hij heeft onzen Frans teekenen geleerd.&rdquo;</p>

<hr />

<p>Een jaar, na dit gesprek, in den vroegen zomerochtend
snelden twee personen, die beiden van verschillende kanten
der straat kwamen, te X.... naar elkaar toe. Eene opgewekte
en hartelijke begroeting volgde.</p>

<p>&bdquo;En wat kom jij hier in den vroegen morgen doen, Van
Schilferen?&rdquo;</p>

<p>&bdquo;Van alles zoo wat, <span xml:lang="la">amice</span>! Ik kom <em class="g" xml:lang="fr">emplètes</em> maken voor
mijne huishouding, want in Juli trouw ik. Bertha is allerliefst.
En dan moet ik ook bij den postdirecteur zijn.... daar is
eene kleine verwarring op mijn kantoor geweest! Ik zal 't wel
goed maken! A propos! Het Leeskabinet heeft een paar van
mijne verzen geplaatst! En hoe maak jij het, De Leeuw?&rdquo;</p>

<p><span class="pagenum" title="112">&nbsp;</span><a id="p_112"></a></p>

<p>De oud-teekenmeester Hendrik de Leeuw, nu zeer eenvoudig
in 't zwart gekleed, antwoordde kalm:</p>

<p>&bdquo;Och, het gaat me redelijk! Ik ben klerk op de provinciale
griffie door de protectie van meneer van der Lely geworden.
Ik neem nog een paar andere besognes van schrijfwerk waar,
en verdien omstreeks negenhonderd gulden in 't jaar. Dat is
nog weinig, maar ik ben weer met mijn oom den grutter
verzoend, en dat helpt in de huishouding!&rdquo;</p>

<p>&bdquo;Bij al de Goden! Is 't mogelijk? Ben jij klerk geworden?
Heb jij de kunst vaarwel gezegd? Neen, dan dien ik mijne
Muzen trouwer! Een bundel verzen ligt klaar, en als de zaak
met het postkantoor goed afloopt, dan draag ik hem op aan
den Minister van financiën! En jij klerk, De Leeuw! hoe is
't mogelijk?&rdquo;</p>

<p>De Leeuw glimlachte, en antwoordde:</p>

<p>&bdquo;Neem me niet kwalijk, ik moet aan 't werk. Men kan die
zaken verschillend beschouwen. Een eerlijk beroep trouw te
vervullen is voor den man zonder talent beter dan plichtverzuim
bij gebrekkige en leelijke kunstoefening. Goeden morgen! Als
ik aan de griffie wat voor je doen kan, reken op mij. En denk
er aan: <em class="g" xml:lang="fr">n'est pas poëte qui veut</em>!&rdquo;</p>

<hr class="chend" />

<p><span class="pagenum" title="113">&nbsp;</span><a id="p_113"></a></p>

<h2 class="size200 nobold smalled"><a id="Apollo">Mijnheer Apollo en de menschen in Beötië.</a></h2>

<hr class="chbegin" />

<h3>I.</h3>

<p class="subh3">Hier begint de waarachtige historie van mijnheer Apollo, den wonderbare,
en hoe hij aankwam in Beötië.</p>

<p>'t Was maar eene zeer gewone herberg. Het uithangbord
was vroeger op prachtige wijze donkerblauw geschilderd, en
te midden van dien blauwen grond schitterde weleer eene zon
van echt verguldsel. De tijd had de kleuren veel kwaad gedaan,
de zon was koperrood geworden, en scheen steeds op het
punt van onder te gaan. Duidelijkheidshalve schilderde men
er weleer nog bij: <em class="g">In de Zon</em>, opdat niemand zich vergissen
mocht. De herberg was van meer opschriften voorzien. Eene
witte plank met zwarte letters riep den voorbijganger toe:
<em class="g">Logement en Stalling, Wed. F. C. van der Zwaag</em>.
Het Logement had maar eene verdieping, met een soort van
opkamertje boven den hoofdingang. Toch was het een groot
huis met zeer ruime kamers, stallen en een grooten tuin.
Bovendien was de <em class="g">Zon</em> de eenige fatsoenlijke herberg van
Oosterwolde, een soort van klein stedeke in het Noorden van
ons vaderland.</p>

<p>Voor de deur van dit logement stond bij 't vallen van de
duisternis eens guren November-avonds van het jaar 1849
een reiziger met eene groote menigte bagage. Eene kar, door
vier sjouwers onder veel geschreeuw en gemor voortgeduwd,
<span class="pagenum" title="114">&nbsp;</span><a id="p_114"></a>droeg voornamelijk eene enorme houten kist, die hoog opstond
en door een paar solide koffers in evenwicht werd gehouden.
Een fraai valies, een reisdeken en andere kleinigheden verrieden,
dat de reiziger een zeer welgegoed man was. Met zeker
ongeduld trok hij aan den koperen belleknop van de glazen
deur. Eene lange vrouwelijke gestalte opende weldra.</p>

<p>&bdquo;Kan man dat hierein brengen?&rdquo;&mdash;vroeg de reiziger met
uitheemsch accent.</p>

<p>&bdquo;Wat 'n groote kist!&rdquo;&mdash;antwoordde de gestalte.&mdash;&bdquo;Droag
'm moar in 't veurhuus!&rdquo;</p>

<p>Dit was tot de vier sjouwers gesproken, die met tragen
spoed de koffers naarbinnen brachten, en eindelijk onder toezicht
van den reiziger ook de kist van den wagen tilden.
Verscheidene malen riep de vreemde heer iets in zijne taal,
terwijl hij angstig de kist ondersteunde; eindelijk plaatste hij
haar met behulp zijner mannen in het breede voorportaal.
De vrouwelijke gestalte had een koperen blaker met walmende
vetkaars ontstoken, en deze verspreidde een zwak licht in 't
ronde. Daarna stonden de sjouwers stil met de hand aan
de pet. De vreemdeling tastte snel naar geld, en gaf ze
een gulden. De mannen zagen elkaar even snel aan. De kleinste
van hen riep:</p>

<p>&bdquo;Doar ken' wie 't nijt veur doun!&rdquo;</p>

<p>Een ander voegde er bij:</p>

<p>&bdquo;Twij kwartjes de man!&rdquo;</p>

<p>De vreemdeling tastte wederom snel naar geld, en gaf nog
een gulden. De vier sjouwers klompten de gang uit, en de
vrouwelijke gestalte met den blaker schudde deftig het hoofd,
't was &bdquo;veul te veul.&rdquo;</p>

<p>Intusschen werd eene groote dubbele deur in de gang
geopend, waardoor een stroom van licht naar buiten golfde.
Onze reiziger richtte zich aanstonds naar dat licht. Hij trad
eene ruime kamer binnen, welke de <em class="g" xml:lang="la">genius loci</em> met den
naam van &bdquo;jachtweide&rdquo; bestempeld heeft, anders gezegd: de
gelagkamer van 't logement. Aan den open haard brandde
<span class="pagenum" title="115">&nbsp;</span><a id="p_115"></a>een vroolijk turfvuur. Met opgewektheid trad hij naar 't vuur,
en strekte zijne voeten uit, die verstijfd schenen, hoewel de
hooge reislaarzen met bont gevoerd waren. Het gezelschap
in de &bdquo;jachtweide&rdquo; gluurde met groote, eenigszins schichtige
nieuwsgierigheid naar den nieuw aangekomen gast. Dit gezelschap
bestond vooreerst uit de vrouw met den blaker, die
ook binnengetreden was, en op een soort van buffet aanliep,
waar zij met een koperen domper haar licht uitbluschte. 't Was
eene groote, vrij deftige matrone, geheel in 't zwart gekleed,
met een breed wit voorschoot, waaronder zij nu hare handen
en armen verborg, terwijl zij tegen het buffet, aldaar &bdquo;tapkast&rdquo;
genoemd, aanleunde. Opmerkelijk was in deze figuur een
gouden hoofddeksel of oorijzer met &bdquo;stiften&rdquo;, waarover eene
fijne kanten muts, die met plooien naar de schouders afdaalde.
Vervolgens waren er twee jongere vrouwen, evenals deze
gekleed, maar met grijze of bruine kleedjes zonder voorschoot,
terwijl ook oorijzer en kanten muts twee bolronde, blozende
gezichtjes omlijstten. Eindelijk zaten er aan een tafeltje, ter
zijde van den haard, drie mannen in zwarte jassen van een
everlasten stof, zwarte vesten, zwarte dassen, zonder linnengoed
en met lompe vetlaarzen. Zij bliezen allen dikke rookwolken
uit lange Goudsche pijpen en hadden wijn in flesschen en
glazen voor zich.</p>

<p>Allen hielden het oog onafgebroken op den reiziger. Niemand
sprak. Het voorwerp van hunne oplettendheid scheen zich
weinig om hunne tegenwoordigheid te bekreunen. Hij warmde
zijne voeten, daarna zijne handen, geeuwde een paar malen
zeer luid, en wreef zich in de handen. Bij het turfvuur kon
men duidelijk de ringen zien flonkeren aan zijne vingers.
Daarna zag hij vluchtig in 't rond, wendde den rug naar
't vuur, en sloeg zijne blikken naar de vrouwen. Hij droeg
een ruimen pels met grijs bont en op zijne borst schitterde
een groote diamant in eene das van donkerblauwe zijde. Al
de personen in de &bdquo;jachtweide&rdquo; schenen den blik des vreemdelings
te willen ontwijken, want ieder keek schuchter voor zich.</p>

<p><span class="pagenum" title="116">&nbsp;</span><a id="p_116"></a></p>

<p>De man met den grijsbonten pels liep nu langzaam naar
de &bdquo;tapkast&rdquo;, en bleef voor de vrouw in 't zwart staan.</p>

<p>&bdquo;Wed'we van der Zwaag, nicht waar? Kan ik eene goete
kammer bekommen?&rdquo;</p>

<p>&bdquo;As meneer blieft! Wil meneer de koamer zijn?<a id="FNa_1" href="#FN_1" title="Zien." class="fnanchor"><sup>1</sup>)</a> Hillegie
steek den <span xml:lang="en">bloaker</span> op!&rdquo;
Dit laatste was tegen een der bolronde gezichtjes gezegd.
Deze prevelde, of men eerst &bdquo;de kachel op meneers koamer
nijt most anleggen,&rdquo; en de vreemdeling, die haar scheen te
begrijpen, riep:</p>

<p xml:lang="de">&bdquo;Ja schön, etwas heitzen!&rdquo;</p>

<p>Daarna keerde hij tot het vuur terug. De weduwe van der
Zwaag, die niets van 's mans taal verstond, gaf evenwel order,
dat de kachel op de logeerkamer zou worden aangelegd, zij
had den toon van zijne stem begrepen. Hillegie, eene gewestelijke
verhaspeling van Hillegonde, verliet de &bdquo;jachtweide&rdquo;. De
man met den grijsbonten pels zag nu naar het andere bolronde
gezichtje, en, terwijl hij flauw glimlachte, streek hij de blanke
vingers met fonkelende ringen door zijn lang en prachtig
krullend zwart hair. Hij poogde haar aan te zien, doch zij keek
zeer bedaard naar het fijne en witte zand, dat over den planken
vloer der &bdquo;jachtweide&rdquo; was uitgestrooid. Daarom deed hij
opnieuw twee stappen naar de &bdquo;tapkast&rdquo;, en vroeg, ditmaal
aan het jonge meisje:</p>

<p>&bdquo;Hept ihr ook cognac?&rdquo;&mdash;met den dubbelen nadruk op de
eerste lettergreep van het woord cognac.</p>

<p>Het jonge meisje zag hare moeder aan, en deze nam een
karaf van wit glas, waarop met sierlijke gulden krulletters
&bdquo;Cognac&rdquo; te lezen stond. Toen de weduwe daarna een zeer
klein glas van grof maaksel nauwelijks gevuld had, bracht
hare dochter het den voornamen heer. Deze zag het aardig
gezichtje zeer genadig aan, glimlachte met zijne schitterende
blauwe oogen, en nam het glaasje met een zwierigen zwaai.
<span class="pagenum" title="117">&nbsp;</span><a id="p_117"></a>Eenigen tijd keek hij naar het vocht in het glas, daarna
goochelde hij het vliegensvlug naar binnen. Niemand sprak
intusschen een woord, de drie rookers en drinkers bleven met
drieste verbazing rondzien, de vrouwen bleven onbeweeglijk
bij de &bdquo;tapkast&rdquo;.</p>

<p>Eindelijk kwam Hillegie terug. De kachel brandde. De weduwe
van der Zwaag nam nu andermaal haren blaker, en ging den
vreemdeling voor naar zijne kamer. Zij had er eigenlijk maar
eene, maar die was allerkeurigst. Zij moest er zelve de eer
van ophouden. Nauw waren zij beiden vertrokken, of de drie
drinkers bij den haard zagen elkander deftig aan. De dikste
van het drietal blies eene reusachtige rookwolk uit, en riep:</p>

<p>&bdquo;Wat 'n wind het<a id="FNa_2" href="#FN_2" title="Heeft." class="fnanchor"><sup>2</sup>)</a> dij kerel!&rdquo;
De magerste dronk zijn glas uit, en sprak na eene kleine poos:</p>

<p>&bdquo;Zeker zoo'n mofsche koalhans!&rdquo;</p>

<p>De derde eindelijk blies rookwolken weg, en dronk tevens
zijn glas uit, terwijl hij wederom na eene poos opmerkte:</p>

<p>&bdquo;Pas moar op, Hillegie! moak, dat je de kerel zien centen
kriegt!&rdquo;</p>

<p>&bdquo;Doar bin' wie nijt bang veur, meneer Jellemoa! Veur
't brengen van zien koffer hettie twij gulden geven!&rdquo;</p>

<p>&bdquo;En nou vraagt meneer om een karaf vol cognac met woater
en suker! Gauw wat!&rdquo;&mdash;riep de weduwe, die met zekere
haast binnenstoof.</p>

<hr class="fnsep" />

<div class="footnote"><p><a id="FN_1" href="#FNa_1" class="label"><sup>1</sup>)</a> Zien.</p></div>

<div class="footnote"><p><a id="FN_2" href="#FNa_2" class="label"><sup>2</sup>)</a> Heeft.</p></div>

<hr class="chend" />

<h3>II.</h3>

<p class="subh3"><b>Hier begint de vestiging van meneer Apollo, den wonderbare, in
Oosterwolde en zijne eerste kennismaking met de Beötiërs.</b></p>

<p>Halfelf in den voormiddag. De vreemde heer, die den vorigen
avond in de Zon is komen logeeren, heeft luid gebeld. De
weduwe van der Zwaag is nog ontoonbaar in haar morgengewaad
en zonder oorijzer, maar hare jongste dochter Géésien,
<span class="pagenum" title="118">&nbsp;</span><a id="p_118"></a>eene verminking van Gesina, &bdquo;het de muts al op.&rdquo; Met zekere
nieuwsgierigheid wipt de vroolijke deerne de trappen op, die
naar het boven den hoofdingang gebouwde pronkvertrek leiden.
Na een zacht tikken op de deur, treedt ze haastig binnen
en vraagt:</p>

<p>&bdquo;Het meneer scheld?&rdquo;<a id="FNa_3" href="#FN_3" title="Heeft meneer gescheld?" class="fnanchor"><sup>3</sup>)</a></p>

<p>De reiziger knikt allervriendelijkst ja. Hij staat van zijne
tafel op, waar de rest van zijn ontbijt valt waar te nemen.
Hij is nog ruim zoo zwierig gekleed als den vorigen avond.</p>

<p>&bdquo;Ik woude u etwas vragen, mijn liebes kind!&rdquo;&mdash;zegt hij<ins class="corr" id="corr22" title="Niet in Bron.">.</ins>&mdash;&bdquo;Geeft
het bij u ook een groote vertrek, waar damen en heeren
versammelen? Voor concerten, ballen, theaterstukken....&rdquo;</p>

<p>&bdquo;Veur 'n bal? Joa, meneer! Bi ons!&rdquo;</p>

<p>&bdquo;Bij u? Ach zoo! Dat is kostlich!&rdquo;</p>

<p>&bdquo;'s Winters heb' we drij bals van de groote sociëteit en
twij van de burgers! Zummers heb' wie mit peerdemarkt en
mit harddroaverij nog twijmoal bal....&rdquo;</p>

<p>De zwierige reiziger loopt even zijn vertrek op en neer. Hij
glimlacht steeds even aanmoedigend. Daarna blijft hij in eene
schilderachtige houding bij de tafel staan, beide armen over
de borst kruisend. Gesina gaat intusschen voort met hem
op te sommen hoevele voortreffelijkheden zich in de Zon vereenigen.
De slotsom is, dat er beneden eene groote zaal is,
waarin gedanst wordt, en zeer zelden ook een concert wordt
gegeven. Meneer behoeft niet te twijfelen, of de zaal groot
genoeg is, want in den vorigen winter hebben zelfs de &bdquo;komedianten&rdquo;
uit X, de hoofdstad van de provincie, er gespeeld.
Gesina glimlacht even, en voegt er bij:</p>

<p>&bdquo;Moar meneer is toch zeker nijt bi de komedianten?&rdquo;</p>

<p>&bdquo;Gewis, niet, mijn liebes kind! Aber.... wie is toch ihr naam?&rdquo;</p>

<p>&bdquo;Géésien!&rdquo;</p>

<p>&bdquo;<span xml:lang="de">Gretchen!</span> Ach zoo! Das is een prachtvolle naam! Al onze
schönste jonkvrauwen heeten <span xml:lang="de">Gretchen</span>! Nu, <span xml:lang="de">Gretchen</span>....&rdquo;</p>

<p><span class="pagenum" title="119">&nbsp;</span><a id="p_119"></a></p>

<p>De reiziger deed twee stappen van de tafel, en roerde even
op zachte wijze de vingertoppen van &bdquo;<span xml:lang="de">Gretchen</span>&rdquo; aan. Daarna
zag hij haar met zijne helderblauwe schitterende oogen zoo
innemend aan, dat het jonge meisje, vuurrood van verlegenheid,
tevergeefs poogde eenige stugheid aan den dag te leggen.
Meneer wilde beneden de zaal zien. Snel springt Gesina vooruit,
meneer ijlt haar na, maar heeft haar toch eerbiedig de hand
gedrukt. Beneden loopt het &bdquo;liebes kind&rdquo; zoo vreeslijk snel
door de gang, dat haar grijs kleedje aan de groote kist blijft
haken. Doch ze getroost zich liever een goeden winkelhaak,
dan dat meneer met zijne drieste oogen haar komt helpen.
Zoo is ze een tweetal trappen opgevlogen, heeft de deur
geopend, en staat nu boven. Meneer volgt haar, en treedt
haar ter zijde in een zeer ruim vertrek, dat vrij wel op een
bal- of concertzaal zou gelijken, indien het niet veel te laag van
verdieping ware.</p>

<p>In gedachten wandelt hij dit vertrek op en neer. Gesina
leunt tegen een biljart, 't welk met een wit stofkleed is overdekt,
meneer gluurt een raam uit naar den zonderlingen,
spitsen toren met blauwe leien, die een der sieraden van Oosterwolde
uitmaakt. Daarna zegt hij:</p>

<p>&bdquo;De kammer is kostlich, <span xml:lang="de">Gretchen</span>! Voortreflich! Hept u
niet een paar kerl', om mijn te helfen an die groote kist hier
te bringen?&rdquo;</p>

<p>&bdquo;<span xml:lang="de">Gretchen</span>&rdquo; denkt even na. De vreemde heer wil een kist
brengen op de groote zaal, waar de &bdquo;Heeren&rdquo; om halftwee
sociëteit houden&mdash;kan dit? En wat zit er in die kist? Als er
zich moeilijke gevallen, of onoplosbare vragen voordoen, neemt
Gesina als brave dochter altijd het advies van moeder. Snel
loopt ze naar de deur en roept:</p>

<p>&bdquo;Meneer blieft even wachten! Ik zel even zijn!&rdquo;</p>

<p>De vreemdeling blijft alleen. Hij plaatst zich weder bij een
venster. Het volle daglicht schijnt over zijne rijzige gestalte.
Niemand kan met recht volhouden, dat hij wezenlijke knapheid
en innemendheid mist. Zijne trekken zijn fraai, zijn gelaat in
<span class="pagenum" title="120">&nbsp;</span><a id="p_120"></a>rust heeft bijna eene edele uitdrukking. Het hooge, blanke
voorhoofd, de fijne gebogen neus, de purperen lippen, waarom
een glanzig zwarte knevel krult, de zeldzaam lange, fijne en
behaagziek verwarde hairlokken, die, meestal achter het oor
weggestreken, naar de schouders golven, dit alles vormt hem
tot een knap man. Zijne oogen zijn wel fraai blauw en schitterend,
maar de uitdrukking mist waardigheid. Zij werpen wat
al te vrijmoedige blikken in 't rond, daar blaakt een vuur
in van zinnelijke driestheid en ijdel zelfvertrouwen. Meestal
evenwel is dat vuur getemperd door de half gesloten oogleden
en den allereerbiedigsten lach, die elk zijner woorden vergezelt.</p>

<p>Voor het stedeke Oosterwolde is hij veel te zwierig gekleed.
Zijn keurige sluitjas van donkere kleur doet maar een zeer
klein deel van het hooge sneeuwwitte vest en der lange blauwe
zijden das te voorschijn komen. Genoeg evenwel, om de kolossale
diamanten speld te doen fonkelen, waarnaast een helder
groen en rood lint in zijn knoopsgat schittert, eene ridderorde
van den Vorst van Lichtenstein.</p>

<p>Geruime poos staat hij aan het venster te turen. Eene breede
straat, half plein, half rijweg, strekt zich voor hem uit. Huizen
van ééne verdieping, zonder eenig bijzonder kenteeken, maar
kleinsteedsch van de grondvesten tot aan de daksparren, een
paar lindeboomen boven een tuinmuur, de spitse toren, een
paar kwajongens op groote houten klompen, een paar boeren
met drie runderen, een paar kippen, die ijlings wegvluchten,
dit is het tafereel, 't welk zich aan onzen Lichtensteiner Ridder
voordoet.</p>

<p>&bdquo;Philister, und noch einmahl Philister!&rdquo;</p>

<p>Terwijl hij dit met zekere bitterheid binnensmonds prevelt,
naderen snelle voetstappen. De weduwe van der Zwaag met
Hillegie en Géésien, allen in oorijzer en kanten muts, treden
de zaal binnen.</p>

<p>&bdquo;Wol meneer de kist in de zaol brocht hebben?&rdquo;&mdash;vraagt
de kasteleines.</p>

<p>&bdquo;Ach ja! Laat maar een paar kerl kommen!&rdquo; Doch zoo
<span class="pagenum" title="121">&nbsp;</span><a id="p_121"></a>snel ging de weduwe niet tot het ontheiligen van hare zaal
over. Met een vloed van woorden betoogde ze, dat de &bdquo;Heeren&rdquo;
er sociëteit hielden en of de kist niet in de gang kon blijven.
Zij was verbijsterd over het schoone kostuum en de voorname
manieren van haar gast, maar vroeg toch luide, wat er dan
toch eigenlijk in die kist was.</p>

<p>&bdquo;Mijn klavier!&rdquo;&mdash;zei de vreemdeling snel.</p>

<p>Moeder en dochters zagen elkander aan, en begrepen de zaak
maar half. Met een voornamen glimlach voegde hij er thans
bij, dat zijn &bdquo;<span xml:lang="de">klavier</span>&rdquo; moest ontpakt worden, dat het niet
veel plaats innam en zeer &bdquo;<span xml:lang="de">famos</span>&rdquo; was. Maar spoedig, zeer
spoedig. De kasteleines had dikwerf hooren verhalen, dat
voorname vreemdelingen, vooral Engelschen, de eene of andere
zonderlinge liefhebberij aankweeken, en daarom meende ze nu,
dat deze niet zonder zijn &bdquo;<span xml:lang="de">klavier</span>&rdquo; zou kunnen leven. Fluisterende
met hare dochters, werd er nu besloten den staljongen
en den tuinman te laten roepen. Haar gast was intusschen
reeds in het voorportaal en poogde de pianokist van den muur
te schuiven. Met groote voorzichtigheid, terwijl nog twee
keukenmeiden, wier zilveren oorijzers en zwarte kousen&mdash;zij
hadden hare klompen op hoog bevel achtergelaten&mdash;een
zweem van glimlach bij den klavierman deden ontstaan, op
het ijverigst medehielpen, werd nu de groote en zware kist,
naar de zaal gedragen. De Lichtensteiner Ridder gaf allerlei
bevelen in zijne moedertaal, die niemand recht begreep, doch
de kist stond weldra zonder ongeval bij een der vensters. In
een ommezien had hij zelf de planken losgemaakt en ontdekte
nu voor de verbaasde lieden uit de <em class="g">Zon</em> eene fraaie pianino.
Met groote bedrijvigheid deed hij de houten bekleedselen wegbrengen,
had hij het instrument geopend en liet hij plotseling
een stroom van luide en grillige akkoorden door de zaal galmen.
Het stuk was wat ontstemd, weldra had hij er de vergulden
luchters afgelicht, de pianino van voorwand ontbloot, en een
stemsleutel ter hand genomen. Hierop ving hij ijverig aan te
stemmen.</p>

<p><span class="pagenum" title="122">&nbsp;</span><a id="p_122"></a></p>

<p>De kasteleines, de meisjes, de keukenmeiden, de staljongen
en de tuinman bleven op eerbiedigen afstand staan luisteren.
Misschien was er in geheel Oosterwolde maar één piano, die
met deze kon wedijveren, bij den Burgemeester. En die hadden
de meeste hunner nooit gezien. Als de vreemdeling soms
eensklaps met beide handen de volle kracht van zijn stuk liet
doorklinken, zagen zij elkander vol verbazing aan. Weldra
was de zuiverheid van toon hersteld. Zonder naar zijne hoorders
om te zien, wier tegenwoordigheid hij evenwel had opgemerkt,
ving hij aan met eene vlugge, aangename melodie te doen
hooren. Plotseling viel hij in met eene vrij zwakke, doch
dragelijke tenorstem een Duitsch lied aan te heffen. De kasteleines
en hare huisgenooten hielden den adem in. De beide
jonge meisjes volgden met vroolijke blikken den zanger. Dat
hadden ze nog nooit zoo gehoord! Zoo mooi kon juffer Martha
van den Burgemeester niet zingen! Hoor, hij zwijgt. Twee
forsche akkoorden, alles is stil. Meneer rijst op, en sluit de
pianino. Het publiek deinst af, en verdwijnt met groote overhaasting
uit de zaal.</p>

<hr class="fnsep" />

<div class="footnote"><p><a id="FN_3" href="#FNa_3" class="label"><sup>3</sup>)</a> Heeft meneer gescheld?</p></div>

<hr class="chend" />

<h3>III.</h3>

<p class="subh3"><b>Hoe Mr. Willem Snijders in den kring der zijnen gewoon is aan de
koffietafel te regeeren.</b></p>

<p>Oosterwolde was een plattelandsstadje met een drieduizend
inwoners, eene arrondissements-rechtbank, beroemde veemarkten,
een weinig nijverheid en veel ongetrouwde meisjes. Men was
er uren ver van alle groote of grootere steden. Al het verkeer
met de omliggende plaatsen werd levendig gehouden door een
paar goedaardige trekschuiten. Een telegraafkantoor werd door
niemand gehoopt, en ieder Oosterwoldenaar van geboorte
begreep, dat er nooit eenige de minste kans voor een spoorweg
<span class="pagenum" title="123">&nbsp;</span><a id="p_123"></a>zou komen opdagen. Het stedeke had daardoor een zeker vast
karakter verkregen, waarom elk eenigszins buitengewoon voorval
aanstonds de algemeene belangstelling wekte. Men zag er
niemand vreemds, dan de boeren en boerinnen uit den omtrek,
de eersten met ouderwetsche hoeden en zilveren tabaksdoozen,
de laatsten met gouden hoofdijzers, &bdquo;stiften&rdquo; en lompe oorhangers.
De doortocht van een man met een draaiorgel, of
van een troep nomadische Duitsche horenblazers, maakte eene
geweldige gebeurtenis uit. Al wat Oosterwolde aan straatjongens
bezat, schaarde zich rondom het vreemde verschijnsel
op de straat, terwijl de vaders der gezinnen met al hun personeel
op de stoep hunner woningen post vatten.</p>

<p>Eene zekere stoffelijke welvaart was in Oosterwolde evenwel
niet te miskennen. De handel in vee en landbouwvoortbrengselen,
waarvan de stad meer en meer stapelplaats werd, bracht
veel vertier aan. Winkeliers, logementhouders en procureurs
deden er schoone zaken, 't welk zich zichtbaar aankondigde
in de netheid en frischheid der meestal kleine huizen. Heerenhuizingen
van twee verdiepingen vond men er wel, maar die
behoorden tot de uitzonderingen. Eene der aanzienlijkste lag
juist aan 't eind der breede straat, die het heerenlogement de
Zon onder hare sieraden telde. Dit huis lag, een eind van de
andere woningen in den omtrek verwijderd, in de schaduw
van twee reusachtige kastanjeboomen. 't Was stevig en hecht
gebouwd, maar de architect had bijzonder weinig goeden smaak
aan den dag gelegd. Goede smaak was in 't algemeen in
Oosterwolde zeer duur. De huizing nu, met de kastanjeboomen
als wachters voor den ingang, was bij ieder bekend en beroemd,
daar woonde de Burgemeester.</p>

<p>Mr. Willem Snijders, van beroep advocaat en notaris, had
met koninklijk goedvinden de eereplaats in de Oosterwoldsche
magistratuur bezet. Op het oogenblik, waartoe onze waarachtige
historie thans genaderd is, vinden wij hem in zijne
vroolijke en welingerichte huiskamer. De familie gaat koffie
gebruiken. Bij de zilveren kan treffen we mevrouw Snijders
<span class="pagenum" title="124">&nbsp;</span><a id="p_124"></a>aan, eene zeer bedrijvige en drukke, maar extra vroolijke en
gulle dame van diep in de veertig met zeer ongehoorzaam
lichtbruin hair, 't welk ze voortdurend met eene snelle beweging
onder de muts wegschuift. Voorts ontmoeten we nog
twee jonge dames, Martha en Mina, die al onze aandacht waard
zijn. Martha is eene beroemde schoonheid, Mina had te grooten
neus, om voor mooi door te gaan. Martha was eene flinke,
lief glimlachende jonkvrouw met ongemeen fraaie blonde, lange
krullen. Mina was niet zoo mooi, maar ieder hield bij uitstek
van haar. Zij was mevrouw Snijders plaatsvervangster in alle
huiselijke zaken van gewicht, en de afgod van hare talrijke
jongere zusters en broers. Een deel van dezen zit ook aan de
koffietafel, rondwangige meisjes met lange witte schorten, en
twee mannetjes met blond krullend hair en inkt aan de vingers.</p>

<p>Voorzitter was daar evenwel de Burgemeester zelf, Mr.
Willem Snijders in eigen persoon. Deze brave magistraat was
zeer klein, had kleine vlugge, grijze oogen, een klein kaal
voorhoofd en kleine grijze bakkebaarden. Hij was even levendig
als zijne vlugge gade, sprak niet zoo rad, maar daarom te
gewichtiger. Hij achtte zich zelven zoo gelukkig en tevreden,
als een zeer rijk man in Oosterwolde maar eenigszins zijn
kan. Hij had geld genoeg, om in Amsterdam of Den Haag
equipage te houden, maar zijne familie en die zijner vrouw
behoorden tot de Oosterwoldsche patriciërs, en daarom had
hij geen het minste denkbeeld naar de Heerengracht of den
Vijverberg te verhuizen. Eerzucht had hij in zekere mate: bij
alle dingen, die zijn huis en familie betroffen, moest solide
weelde en onbesnoeide ruimte heerschen. Voor 't overige bemoeide
hij zich met niets, zelfs niet met de politiek. Eene
candidatuur voor de Tweede Kamer had hij van de hand
gewezen, alles, wat hij misschien van dien aard wenschen
mocht, stond in betrekking tot zijn maagdelijk knoopsgat.</p>

<p>'t Had juist twaalf geslagen. Mevrouw Snijders schenkt de
dampende koffie in, Mina snijdt een stuk koek voor de meisjes
en knaapjes, die heel stil moeten blijven zitten, want vader
<span class="pagenum" title="125">&nbsp;</span><a id="p_125"></a>leest de &bdquo;oprechte&rdquo; Haarlemmer. De mooie Martha heeft een
boek naast haar kop koffie, en werpt er ter sluik een blik in.
Zij leest eene verbazende hoeveelheid romans in 't jaar, meest
alle uit het Engelsch vertaald en vol brave helden en heldinnen.</p>

<p>Mr. Willem Snijders legt de krant neer, en zegt:</p>

<p>&bdquo;Geen nieuws vandaag! Uit Leeuwarden wordt veel gepocht
over een groot concert!&rdquo;</p>

<p>&bdquo;Dat mag wel! Concerten zijn heel prettig in Leeuwarden!&rdquo;&mdash;zegt
Martha, die den vorigen winter in Frieslands hoofdstad
heeft gelogeerd.</p>

<p>&bdquo;Litholf en nog zoo'n snuiter!&rdquo;&mdash;vervolgt de Burgemeester.</p>

<p>&bdquo;Hier is nooit eens concert!&rdquo;&mdash;antwoordt de dochter.</p>

<p>&bdquo;Kom, kom!&rdquo;&mdash;valt moeder in.&mdash;&bdquo;Hier is het Nut, en
bals en allerlei pretjes! Ik zou er niet voor in Leeuwarden
willen zitten!&rdquo;</p>

<p>&bdquo;Ja, mama dweept met Oosterwolde, dat weet ik wel!&rdquo;</p>

<p>De mooie Martha had dit met eenig humeur gezegd. Opmerkelijk
was het ook, dat mevrouw Snijders eene andere uitspraak
van hare moedertaal bezigde, dan hare dochter. Mama sprak
eenigszins in den trant der kasteleines uit de Zon, en Martha
had de uitspraak van een duur kostschool in Gelderland, waar
zij drie jaren was &bdquo;gesoigneerd.&rdquo;</p>

<p>De Burgemeester vond het niet aangenaam, als er verschil
van meening was onder de zijnen. Hij hield veel van zijne
knappe dochter, hij pronkte graag met haar in bijeenkomsten
van het Oosterwoldsche publiek, maar de zienswijze van zijne
vrouw en de liefde voor zijne stad deden hem elke minachting
van deze laatste ernstig tegenspreken.</p>

<p>&bdquo;Hoor eens, Martha! Ik vind het niet aardig, dat je zoo van
Oosterwolde spreekt! Jij bent de dochter van den Burgemeester!
En wat de concerten betreft....&rdquo;</p>

<p>Juist werd de deur geopend, en bracht de &bdquo;kamermeid&rdquo;
Stientje een kaartje aan den Burgemeester. De heer Snijders
zag het onverschillig in, maar maakte plotseling eene beweging
van verwondering.</p>

<p><span class="pagenum" title="126">&nbsp;</span><a id="p_126"></a></p>

<p>&bdquo;Daar heb je het al!&rdquo;&mdash;riep hij uit.&mdash;&bdquo;Hoor eens, welk
bezoek wij ontvangen:</p>

  <p class="quote" xml:lang="de">Prof. Maximilian Brandt von Hohenburg, Fürst. Hofpianist
  und Director des Fürst. Theaters zu Lichtenstein-Vadoetz.</p>

<p>&bdquo;Stientje!&rdquo;&mdash;gaat de Burgemeester voort,&mdash;&bdquo;laat meneer
in de voorkamer! Deksels een professor! En ik in mijne grijze
ochtendjas! Dat kan onmogelijk! Ik vlieg, om mijn rok aan
te trekken!&rdquo;</p>

<p>De Burgemeester was niet gewoon dagelijks vele professoren
in Oosterwolde te ontmoeten, en dan zoo'n aanzienlijk man!
Intusschen gevoelde hij genoeg van zijne burgemeesterswaardigheid,
om zich niet bedremmeld voor zijn bezoeker te vertoonen.
Zijn rok en witte das, welke laatste hij dagelijks
droeg, stonden hem in dit goede voornemen bij, zoodat hij
uiterst deftig de deur van zijne voorkamer ontsloot, en den
diepbuigenden professor een stoel aanbood.</p>

<p><ins class="corr" id="corr23" title="Niet in Bron.">&bdquo;</ins><span xml:lang="de">Professor Maximilian Brandt von Hohenburg</span>, de Lichtensteiner
Ridder met de pelsjas, thans resideerende bij de weduwe
van der Zwaag in de <em class="g">Zon</em>, heeft de eer zich bij den &bdquo;genadigen&rdquo;
heer Burgemeester te vervoegen met tweeërlei doel. Hij reist
voor zijn genoegen door het westen van Europa, en bezoekt
thans Nederland. Zijne vorstelijke genade, de Vorst van Lichtenstein,
heeft hem deze kunstreis opgedragen, om zich van de
tegenwoordige ontwikkeling der toonkunst in het westen van
Europa een helder denkbeeld te vormen. Vorst Johan II is
een zeer verlicht Maecenas, waarvan <span xml:lang="de">Herr von Hohenburg</span>
slechts de nederige dienaar is.</p>

<p>Maar <span xml:lang="de">Herr von Hohenburg</span> beoefent ook in alle nederigheid
de kunst. Hij is professor aan de vorstelijke kunstacademie
van zijne vorstelijke genade. Hij is vorstelijke hofpianist en
directeur der muziek van de vorstelijke opera te Lichtenstein-Vadoetz.
Het is zijn voornemen in alle plaatsen van Nederland,
die hij bezoekt, bij uitzondering één concert te geven. Als de
<span class="pagenum" title="127">&nbsp;</span><a id="p_127"></a>&bdquo;genadige&rdquo; heer Burgemeester denkt, dat een klavierconcert
in zijne stad eenigen bijval mocht verwerven, dan....&rdquo;</p>

<p><span xml:lang="de">Herr von Hohenburg</span> heeft dit alles in zeer vloeiend en
hoffelijk Duitsch gesproken. De Burgemeester van Oosterwolde
houdt zich ferm, maar is lang niet op zijn gemak. Duitsch
spreken is volstrekt zijne gewoonte niet. Een gek figuur maken
kon een man van zijne waardigheid nog veel minder, vooral
tegenover zulk een diplomatisch kunstenaar als de heer <span xml:lang="de">von
Hohenburg</span>, zeker een edelman, en dan met zoo iets roods en
groens in zijn knoopsgat.</p>

<p>&bdquo;Vergun me, meneer de Professor, dat ik in mijne moedertaal
u antwoorde....&rdquo;</p>

<p xml:lang="de">&bdquo;Bitte, bitte, gnädige Herr!&rdquo;</p>

<p>&bdquo;Ik geloof, dat er hier in Oosterwolde een zeer dankbaar
publiek voor pianomuziek zou gevonden worden, en we hebben
een vrij goede zaal in de <em class="g">Zon</em> bij vrouw van der Zwaag.&rdquo;</p>

<p><span xml:lang="de">Herr von Hohenburg</span> beaamt de woorden van den &bdquo;genadigen
heer Burgemeester&rdquo;, daar hij echter Duitsch blijft spreken,
en geene moeite doet zich in hetgeen hij Hollandsch noemt
uit te drukken, zullen wij hem hier als tolk ter zijde staan.</p>

<p>&bdquo;Ik zou u echter raden, meneer de professor, om vooraf
eene lijst bij de notabele ingezetenen rond te zenden, men is
zoo zeldzaam in de gelegenheid iets goeds te hooren!&rdquo;</p>

<p>&bdquo;Ach! ik vraag duizendmaal om verschooning, genadige
heer! Ik moet u nog iets mededeelen! Ik behoor niet tot de
zoodanige artisten, die concerten geven voor geld. Mijne kunst
heeft edeler doel. Ik laat een entrée betalen, om na aftrek
van de noodzakelijke kosten het batig saldo in de armenkas
te storten!&rdquo;</p>

<p>Mr. Willem Snijders, die tot nog toe met het denkbeeld,
dat de Duitsche professor voor geld concerten gaf, zich zelven
een riem onder het hart had gestoken, gevoelde nu, dat alle
bewustheid van meerderheid hem ontzonk. Hij glimlachte nog
vriendelijker dan te voren, en verzekerde meneer den professor
dat hij zijne komst in Oosterwolde op hoogen prijs stelde.</p>

<p><span class="pagenum" title="128">&nbsp;</span><a id="p_128"></a></p>

<p><span xml:lang="de">Herr von Hohenburg</span> had gebogen, gelachen, en de kamer
rond gezien. Bij het ontdekken eener pianino had hij met
onweerstaanbare losheid zich naar het stuk begeven, het geopend
en als gedachteloos een paar akkoorden gegrepen. Plotseling
weer naar zijne stoel terugsnellend, riep hij uit:</p>

<p>&bdquo;Ik vraag duizendmaal om verschooning, genadige heer! Ik
heb de slechte gewoonte, als ik een klavier zie, aanstonds
naar de toetsen te grijpen....&rdquo;</p>

<p>&bdquo;Integendeel! Ik hoopte reeds, dat u ongemerkt zou hebben
doorgespeeld!&rdquo;</p>

<p>De beide heeren putten zich van weerszijden uit in tallooze
hoffelijkheden. De slotsom was eindelijk, dat de beroemde professor
<span xml:lang="de">von Hohenburg</span> zich nogmaals voor de pianino plaatste,
en na onder menigte van sierlijke zwenkingen met hoofd,
lichaam en armen, een stroom van luidklinkende melodiën
door het pronkvertrek van den Oosterwoldschen Burgemeester
deed ruischen. Mr. Willem Snijders was geheel verrukking.
Hij wist niet hoe hij zijn voornamen gast zou danken. Hij
verhaalt, hoe zijne oudste dochters beiden wat aan muziek
doen. Intusschen phantaseert <span xml:lang="de">Herr von Hohenburg</span> verder. De
Burgemeester zou waarlijk, als meneer de professor er niets
tegen had, zoo gaarne mevrouw Snijders en zijne oudste
dochters.... De professor vraagt duizendmaal verschooning
voor de hooge eer.... De Burgemeester heeft gebeld. Weldra
verschijnen de drie dames, die in de aangrenzende kamer geene
noot van de muziek verloren hebben.</p>

<p>Zoo spoedig zij de kamer binnentraden, had <span xml:lang="de">Herr von
Hohenburg</span> zijne sierlijkste en innemendste buiging gemaakt.
Met een snellen blik had hij het mooi gezichtje van Martha
waargenomen en in stilte een paar Duitsche woorden gemompeld,
die zeer plat, maar zeer vleiend voor de dochter des Burgemeesters
waren. Beide meisjes hadden echter eene te schuchtere
natuur, om in het eerste oogenblik veel op den schitterenden
heer te letten, door haar vader met veel omhaal van naam
en qualiteiten deftig aan haar voorgesteld. <span xml:lang="de">Herr von Hohenburg</span>
<span class="pagenum" title="129">&nbsp;</span><a id="p_129"></a>vroeg eenige duizenden malen om verschooning, aan de
&bdquo;<span xml:lang="de">gnädige Frau Bürgemeisterin</span>&rdquo; en aan de &bdquo;<span xml:lang="de">gnädige Fräulein</span>.&rdquo;
Hij had maar even aan de pianino geraakt, en het was zijn
noodlot, dat hij onwillekeurig bleef spelen. Mr. Willem Snijders
wilde vrouw en dochters gaarne op de hoogte brengen van al
de verdiensten des vreemden professors, en voerde hem weder
naar het klavier terug.</p>

<p>Toen speelde de bereidwillige en edelmoedige kunstenaar
eene uitvoerige phantasie met gedruischmakende fortissimo's, en
zwenkte hij allerbevalligst heen en weer op de lage pianotabouret.
Martha volgde hem oplettend, en was in diepe aandacht
verzonken. Het knappe gelaat van den Duitscher, de geniale
wijze van het hoofd te buigen, terwijl zijne linkerhand soms
plotseling de over zijn voorhoofd vallende zwarte hairen wegwierp,
het merkwaardig uitheemsche, 't welk zijne geheele
gestalte een soort van tooverglans schonk, dit alles maakte
op haar eenvoudig, maar stil dwepend gemoed een zeer diepen
indruk. Daarbij kwam, dat zij het niet bijster ver in de muziek
gebracht had, en vol verbazing de vaardigheid van den vreemdeling
waarnam. Deze eindigde nu snel zijn woesten storm
van tonen, en stond glimlachend naast de dames. Ieder zweeg
met dankbare waardeering. <span xml:lang="de">Herr von Hohenburg</span> begreep, dat
hij het best deed onder dezen indruk te vertrekken. Hij sluit
de fraaie pelsjas over al de pracht van zijn uitgezocht kostuum,
en greep de coquette parelgrijze handschoenen.</p>

<p>De Burgemeester uitte een stroom van vriendelijke dankbetuigingen,
hij had niet vermoed, dat er zulk een schat van
fraaie geluiden in zijne pianino verborgen was.</p>

<p>&bdquo;Ach zoo!&rdquo;&mdash;antwoordde de schitterende professor.&mdash;&bdquo;Ik
vraag duizendmaal om verschooning, maar uw klavier is zeer
zwak van toon! Hollandsch fabrikaat, geloof ik, zeer middelmatige
instrumenten. Neen, dan hebben we er beter in
Duitschland.&rdquo;</p>

<p>&bdquo;Maar ik ben met mijne piano zeer tevreden!&rdquo;&mdash;viel Martha
plotseling met haar kostschool-Duitsch in.&mdash;&bdquo;Wij zijn in onze
<span class="pagenum" title="130">&nbsp;</span><a id="p_130"></a>kleine stad niet zoo scherp van gehoor! Bovendien de piano
is pas nieuw, en uit de fabriek van <span xml:lang="de">Schulz</span> te Leeuwarden!&rdquo;</p>

<p>&bdquo;Ik waag het niet u tegen te spreken, <span xml:lang="de">mein gnädiges Fräulein</span>!
Maar ik hoor, dat u kunstenares is, en men heeft recht op
het edelste en schoonste, zoodra men zulk eene bekoorlijke
kunstenares is, als u.... Ik vraag duizendmaal om verschooning!
Duizendmaal! Genadige Vrouw! Genadige heer
Burgemeester! Genadige Freules!&rdquo;</p>

<p><span xml:lang="de">Herr von Hohenburg</span> boog met <ins class="corr" id="corr24" title="Bron: onbeschrijfeijke">onbeschrijfelijke</ins> bevalligheid.
Terzelfder tijd bleef zijne houding edel en waardig&mdash;zoo streefde
hij vooruit, en de nu werkelijk een weinig bedremmelde heer
Snijders volgde hem onder het uiten van overvloedige beleefdheidsbetuigingen.</p>

<p>Toen deze daarna bij vrouw en dochters terugkwam, riep
hij luide:</p>

<p>&bdquo;Geen kwakzalver, hoor! Een edelman! Hij geeft concerten,
om de plaatselijke armen te bevoordeelen! Verduiveld royaal!
Onze piano is slecht!&rdquo;</p>

<hr class="chend" />

<h3>IV.</h3>

<p class="subh3"><b>Hier verrukt Phoebus Apollo al de Beötiërs op een na.</b></p>

<p>Vijf dagen achtereen reeds is het stedeke Oosterwolde in
rep en roer. Van den Burgemeester tot den minsten straatjongen
is ieder bezig zich te bemoeien met den voornamen
vreemdeling, die in de <em class="g">Zon</em> logeert. De Faam geeft verschillende
voorstellingen van zijn persoon. De meest algemeene lezing
luidt, dat hij een schatrijk Duitsch Prins is, die belangeloos
zijne kunst doet bewonderen, en uit grilligheid heel de wereld
doorreist. De Burgemeester heeft hem op de sociëteit voorgesteld,
waar hij het middelpunt eener goedhartige en lastige
bewondering vormt. De bewoners van Oosterwolde onderscheiden
zich hierin voornamelijk van de overige Nederlanders, dat zij
<span class="pagenum" title="131">&nbsp;</span><a id="p_131"></a>onbegrijpelijk stug en terughoudend tegenover landgenooten,
maar buitengewoon eerbiedig en vriendschappelijk tegenover
vreemdelingen zijn. <span xml:lang="de">Herr von Hohenburg</span> had er de dagelijksche
ervaring van. Een enkel woord van hem deed het heele gezelschap
in de sociëteit schateren, den tweeden avond van zijn
verblijf had hij zeer vriendschappelijk in den huiselijken kring
des Burgemeesters doorgebracht, den derden dag had hij bij
den kantonrechter, die ongetrouwd was, met de bloem der
Oosterwoldsche <em class="g" xml:lang="fr">jeunesse dorée</em> gedineerd, en men had er
eene onbegrijpelijke hoeveelheid flesschen wijn en champagne
verbruikt. <span xml:lang="de">Herr von Hohenburg</span> had echter gezorgd, dat de
heeren meer dronken dan hij. Hij was volkomen waardig
gebleven, en had geen enkelen gewaagden volzin gesproken,
een euvel, waarvoor hij zeer voorzichtig op zijne hoede was.
De lijst van het concert, 't welk nu aan den avond van den
vijfden dag zou plaats grijpen, was bijna door al de notabelen
van de stad met ijver geteekend. <span xml:lang="de">Herr von Hohenburg</span> had
den prijs zeer hoog gesteld voor Oosterwolde. Niet dikwijls
wilde men daar voor eenig kunstgenot &fnof;2.50 betalen, de
&bdquo;komedianten&rdquo; uit X**** lieten zich bewonderen voor 75 centen,
maar boven aan de lijst van den Duitschen professor prijkten
de woorden: <em class="g">Ten voordeele der algemeene armen</em>,
welke, gevoegd bij de tooverkracht, die in zijne persoonlijke
verschijning verborgen was, de koorden van ieders beurs
hadden losgemaakt.</p>

<p>In Oosterwolde leefde echter één persoon, die zich niet
bij de algemeene beweging aansloot. Hij had wel niet bijzonder
veel invloed, maar telde toch mede onder de notabelen. Er
bestond namelijk in het stedeke eene zeer oude instelling, die
niemand vergat onder de merkwaardigheden der plaats te
noemen: eene Latijnsche school. Rector van deze school was
sinds een paar jaren een jongmensch, pas gepromoveerd, vreemd
in het stadje, maar blijde, dat hij zijne loopbaan aldaar beginnen
mocht. Het personeel der leeraren werd door hem alleen vertegenwoordigd,
terwijl het getal zijner leerlingen tusschen de
<span class="pagenum" title="132">&nbsp;</span><a id="p_132"></a>vijf en zeven bleef. Zijn naam was Dr. Herman Warmenhuizen,
hij was gezien bij de meeste fatsoenlijke families, doch men
vond hem steeds wat vreemd. Twee groote voordeelen had hij
aan zijne zijde: hij was ongetrouwd, en hij wist in gezelschap
tamelijk wel piano te spelen. De oude en jongere dames waren
nogal op zijne hand, de heeren mochten hem niet&mdash;hij was
te wijs en te stil. Hij was geen ware sociëteitsman, hij <ins class="corr" id="corr25" title="Bron: biljarte">biljartte</ins>
niet, hij maakte geene partijtjes, hij rookte geene Goudsche
pijpen. Zijne beschaafde Nederlandsche taal maakte hem bij
de Oosterwoldsche <em class="g" xml:lang="en">bachelors</em> verdacht, en zijne politieke
meeningen bij de <em class="g" xml:lang="fr">père-nobles</em>. De predikant, de burgemeester
en de kantonrechter hadden echter een zekeren eerbied voor
hem, 't welk al de overigen in bedwang hield.</p>

<p>Dr. Herman Warmenhuizen had van den beginne niet in de
algemeene koorts gedeeld, die na de verschijning van <span xml:lang="de">Professor
von Hohenburg</span> heel Oosterwolde had besmet. Hij had den
beroemden man op de sociëteit gezien en gesproken. Hij verklaarde,
dat hij nimmer iets van eene Lichtensteinsche hofhouding
gehoord had&mdash;dat zulk een voornaam man als de professor
al een zeer zonderling figuur in zulk een klein plaatsje als
Oosterwolde maakte. Doch hij deed alleen een koor van lofredenaars
voor den vreemden kunstenaar ontstaan, die hem
even warm tegenspraken, als zij den Duitscher prezen. Vele
oordeelden het volkomen ongepast en bespottelijk pedant van
den Latijnschen &bdquo;schoolvos&rdquo;, dat hij zich zulke opmerkingen
veroorloofde. Zelfs bij de familie Snijders, waar hij met gulheid
ontvangen werd&mdash;men mompelde soms iets van eene geheime
verloving tusschen hem en mejuffrouw Mina&mdash;zelfs bij de
Snijdersen, moest hij zwijgen tegenover de opgewonden lofredenen
des Burgemeesters, de uitroepingen van mevrouw en
de zachte opmerkingen van mejuffrouw Martha.</p>

<p>Onder deze omstandigheden was het bijna met zekerheid te
voorspellen, dat het concert een ongehoorden bijval zou winnen.
Dr. Warmenhuizen voorzag het, en trok kwartier voor zeven
van den bewusten avond naar het welbekende vereenigingslokaal
<span class="pagenum" title="133">&nbsp;</span><a id="p_133"></a>der weduwe van der Zwaag. Ongewone drukte en levendigheid
heerschte alom in de <em class="g">Zon</em>. De veldwachter stond in pontificaal
bij de voordeur, en oefende naast zijn eigen, ook nog het
beroep van bureaulist uit. In de &bdquo;jachtweide&rdquo; blonk alles nog
eens zoo luisterrijk als gewoonlijk&mdash;het vuur was eens zoo
hoog opgestapeld en de &bdquo;tapkast&rdquo; zuchtte onder de reusachtige
menigte flesschen van allerlei gehalte. De kasteleines met
hare beide dochters vertoonden zich in groot gala, zwarte zijde,
oorhangers, bloedkoralen halskettingen met eerbiedwaardige
vierkante gouden sloten en armbanden. Zij zweefden onophoudelijk
heen en weer van de &bdquo;jachtweide&rdquo; naar de concertzaal.
Daar was alles even luisterrijk en feestelijk ingericht. Al de
koperen hanglampen blonken of ze van goud waren en brandden
zoo helder, als ouderwetsche olielampen immer hebben kunnen
branden. Het biljart was weggenomen. De ledige ruimte was
met tafeltjes en stoelen bezet. Op eene kleine verhevenheid
zag men de gesloten pianino des professors met waskaarsen
verlicht, terwijl twee tafeltjes met groene kleeden nog tal
van luchters en waskaarsen naast het klavier vertoonden.
Men moest den kunstenaar kunnen <em class="g">zien</em>!</p>

<p>Reeds lang vóór zeven uren was het publiek bijna voltallig,
daar het te laat komen in Oosterwolde niet tot de goede
manieren behoorde. Men zag er de bloem der ongetrouwde
jonge meisjes met hare moeders meestal te zamen, terwijl
de heeren en jongelieden op den achtergrond der zaal afzonderlijke
groepen uitmaakten. De familie van den Burgemeester
had zich zonder aarzelen op den voorgrond bij de verhevenheid
met de pianino geplaatst&mdash;al de vriendinnen in 't ronde
fluisterden met Martha en Mina over den Duitscher. <span xml:lang="de">Von
Hohenburg</span> was allerbeleefdst&mdash;niets trotsch, hij was onvermoeid
in 't spelen, en hij zong goddelijk! Verbeeld je, hij had
voor Martha allerbeleefdst de muziek omgeslagen, toen zij de
<em class="g">Judith</em> van <em class="g">Bordese</em> gezongen had, je weet wel:</p>

<div class="poemcenter">
  <div class="poem">
    <div class="stanza" xml:lang="fr">
      <div class="i2">&bdquo;Sur les remparts de Béthulie<br /></div>
      <div class="i0">Holopherne a conduit ses infames soldats!&rdquo;<br /></div>
    </div>
  </div>
</div>

<p><span class="pagenum" title="134">&nbsp;</span><a id="p_134"></a></p>

<p>En aangenaam was hij in gezelschap, voor iemand van
zooveel talent was het toch waarlijk niet veel als hij Martha
of Mina hoorde spelen, maar met het grootste genoegen, hoor!
Zoo sprak mevrouw Snijders. En de echo ging de zaal rond,
tot zij aankwam bij den jongen Rector Warmenhuizen, die
met teleurstelling zijn hoofd schudde, en veler verontwaardiging
opwekte.</p>

<p>De held van den avond wachtte intusschen naar een geschikt
oogenblik, om op te treden. Juist was de &bdquo;jachtweide&rdquo; ledig,
daar allen in gespannen verwachting naar de zaal waren
gesneld, en er dien avond niet voor het publiek &bdquo;getapt&rdquo; werd.
<span xml:lang="de">Herr von Hohenburg</span> droeg een prinselijken blauwen rok met
gouden knoopen, twee fraaie ridderkruisen glinsterden in zijn
knoopsgat, zijn witte das en vest vormden een wonder van
blankheid en pracht. Voor den schuins hangenden spiegel
schikt hij nogmaals de zwart blinkende hairen. Een tred klinkt
achter hem.</p>

<p>&bdquo;Ach zoo! ben jij daar <span xml:lang="de">Gretchen</span>!&rdquo;&mdash;roept hij uit.</p>

<p>Gesina kwam eene stoof halen voor eene jongedame, die
wat koude voeten had. In de vijf dagen van des Duitschers
verblijf is ze wat vriendelijker geworden jegens den voornamen
heer, van wien ieder met lof spreekt. Wel lacht hij altijd even
familiaar, wel drukt hij hare hand somtijds, of vat haar
schertsend om hare leest, maar anders is hij een recht hupsch
heer, een knap heer, een royaal heer&mdash;Gesina is niet meer
zoo kinderachtig bevreesd, als dien eersten morgen. <span xml:lang="de">Herr von
Hohenburg</span> treedt op haar toe, met eene uitdrukking van ongeveinsde
bewondering ziet zij hem aan.</p>

<p>&bdquo;Ik denke nu' mal an te vangen, <span xml:lang="de">Gretchen</span>!&rdquo;</p>

<p>&bdquo;De klok het al lang zeuven sloagen, meneer!&rdquo;</p>

<p>&bdquo;'t Is gerade tijd! Is de kammer vol, <span xml:lang="de">Gretchen</span>?&rdquo;</p>

<p>&bdquo;Der kennen nijt meer ien, meneer!&rdquo;</p>

<p>&bdquo;Alzoo! Das geht los!&rdquo;</p>

<p><span xml:lang="de">Herr von Hohenburg</span> glimlacht zoo vriendelijk mogelijk tegen
het jonge meisje, trekt zijne witte handschoenen zoo nauw
<span class="pagenum" title="135">&nbsp;</span><a id="p_135"></a>mogelijk aan zijne vingeren, en blijft naast haar staan. Zij
draagt de stoof met beide handen. Plotseling slaat hij zijn arm
om haar midden en drukt een vluchtigen kus op haar mond.
Daarna verdwijnt hij bliksemsnel langs eene zijdeur, die uit
de &bdquo;jachtweide&rdquo; naar de verhevenheid in de concertzaal voert&mdash;het
<em class="g" xml:lang="fr">entrée des artistes</em>. Een daverend bijvalsgejuich weergalmt
tot in de &bdquo;jachtweide.&rdquo; Gesina is wel wat ontsteld,
maar niemand heeft het gezien&mdash;en dan zoo'n knap heer....
Zij haast zich, ook bij het concert te zijn.</p>

<p><span xml:lang="de">Professor Maximilian Brandt von Hohenburg</span> is voor het
geachte publiek opgetreden. Zijne buiging heeft de algemeene
geestdrift gewekt. Hij opent zijn klavier, ziet rechts en links,
trekt langzaam zijne witte handschoenen uit en legt ze op
een der lichtdragende tafeltjes. Daarna zit hij recht als eene
kaars, bemerkt, dat het publiek onder hooge inspanning wacht,
en begint met een grillig forto zijn eerste concertstuk.
Er zijn programma's gedrukt&mdash;iets geenszins alledaagsch in
Oosterwolde. Het eerste stuk heette: <em class="g"><span xml:lang="fr">Souvenir de l'Opéra:</span>
<span xml:lang="it">Il Trovatore de Giuseppe Verdi</span></em>. De componist van
dit <em class="g" xml:lang="fr">souvenir</em> was de heer <span xml:lang="de">von Hohenburg</span> zelf. Eene volkomen
stilte heerschte in de zaal. Ieder vond zich zedelijk
verplicht de muziek onvergelijkelijk mooi te vinden, en op
aller gelaat vertoonde zich een glimlach van stille tevredenheid.
De Rector Warmenhuizen glimlachte ook, maar uit....
medelijden.</p>

<p>'t Zou eene te zware taak zijn, het schitterend succes des
Duitschen professors in al zijne volheid te verhalen. Zoo ras
zijne voordracht van eenig stuk eindigde, maakte hij zich
onzichtbaar te midden van oorverdoovend gejuich. In de eerste
afdeeling van zijn concert genoten de Oosterwoldenaren nog
de <em class="g" xml:lang="fr">Nocturne</em> van <span xml:lang="de">Döhler</span> en <em class="g" xml:lang="it">Rondo capricioso</em> van den
heer <span xml:lang="de">von Hohenburg</span> zelven. Bij de laatste maten van dit
laatste stuk scheen men het op den vloer der weduwe van
der Zwaag te hebben gemunt&mdash;de kunstenaar werd teruggeroepen,
de pauze begon. Met dit gewichtig onderdeel voor alle
<span class="pagenum" title="136">&nbsp;</span><a id="p_136"></a>feestelijkheden daar ter plaatse, kwam er gewoonlijk eenige
meerdere losheid onder het publiek. De dames en de heeren
zagen de grenslijnen hunner verschansingen overtreden door
sommige vermetelen. Men wisselde eenige woorden over de
muziek. De meeste heeren waren in de gelagkamer verdwenen,
die nu voor koffiekamer gold. De voorname dames schikten
zich aan tafeltjes en ontvingen bezoeken van bekenden. Mevrouw
Snijders zat met hare dochters in een wolk van vrienden.</p>

<p>&bdquo;'t Is verrukkelijk!&rdquo;&mdash;riep de kantonrechter.</p>

<p>&bdquo;Onnavolgbaar!&rdquo;&mdash;meende de ontvanger.</p>

<p>&bdquo;Zoo iets hebben we hier nooit gehad!&rdquo;&mdash;sprak Martha
fluisterend.</p>

<p>&bdquo;Ik hoop niet, dat de dames het mij kwalijk zullen nemen!&rdquo;&mdash;zei
de Rector Warmenhuizen.&mdash;&bdquo;Ik vind dien <span xml:lang="de">Hohenburg</span> zeer
middelmatig. De muziek van <span xml:lang="it">Verdi</span> is aardig, meer niet&mdash;en
die <em class="g" xml:lang="it">Rondo</em> is een duidelijk plagiaat!&rdquo;</p>

<p>&bdquo;Meneer Warmenhuizen is moeilijk te voldoen!&rdquo;&mdash;merkte
mevrouw Snijders op.</p>

<p>De andere heeren zwegen. Martha lachte achter haar zakdoek.
Mina zag den jongen Rector snel aan, en knikte hem zoo
deelnemend en vriendelijk toe, dat hij er van af zag, nog iets
in 't midden te brengen.</p>

<p>De bewierookte professor had zich in de pauze uit de &bdquo;jachtweide&rdquo;
verwijderd, toen hij de heeren rookers en drinkers zag
naderen. Hij zocht eene toevlucht op zijne kamer. Hij neuriede
zeer tevreden, toen hij de deur sloot. De maan keek helder
door het groote venster naar binnen. <span xml:lang="de">Herr von Hohenburg</span>
wreef zich in de handen, en trok plotseling luide aan de bel.
Aanstonds bijna vloog de gedienstige Gesina binnen, en bleef
op den drempel staan, om meneers orders te vernemen. 't Was
om eene flesch Rijnschen wijn. Even spoedig was zij terug
met het gevraagde, en terwijl zij glas en flesch nederzette,
greep zij naar een kurketrekker. De beleefde kunstenaar nam
haar echter dit werk uit de handen, en had in eene seconde
zijn glas gevuld.</p>

<p><span class="pagenum" title="137">&nbsp;</span><a id="p_137"></a></p>

<p>&bdquo;Kom, <span xml:lang="de">Gretchen</span>! Doe mij dat vergenoegen, en drink een glas
op de concert!&rdquo;</p>

<p>&bdquo;Meneer wordt vrundelijk bedankt&mdash;ik heb geen tied!&rdquo;</p>

<p>Maar Gesina meende het zoo erg niet. Met eenige aarzeling
voldeed zij aan het beleefd verzoek. Toen schonk de knappe
heer zich zelven in, en zag haar zoo aardig lachend aan, dat
zij zelve moest meelachen.</p>

<p>&bdquo;Gij zijt nicht boos, <span xml:lang="de">Gretchen</span>?&rdquo;</p>

<p>&bdquo;Och Heere mien tied!&rdquo;</p>

<p>De uitroep gold geheel iets anders, dan wel de vraag van
den vriendelijken professor. Hij had de knappe deerne vast om
hare leest gegrepen, en poogde haar weder te omhelzen.</p>

<p>Een luid kloppen op de deur klonk plotseling. Gesina vloog
naar eene zijdeur, en nauw was zij in 't donker verdwenen,
of de veldwachter vertoonde zich, om <span xml:lang="de">Herr von Hohenburg</span>
een zak met honderdachtenvijftig rijksdaalders aan te bieden.</p>

<hr class="chend" />

<h3>V.</h3>

<p class="subh3"><b>De Burgemeester van Oosterwolde maakt gebruik van eene voordeelige
geldbelegging, en geeft een feest aan zijne vrienden.</b></p>

<p>De opgewondenheid heerschte voortdurend in Oosterwolde. Het
concert won zulk een reusachtigen bijval, dat men er den
geheelen volgenden dag in huizen en straten over sprak. Het
tweede deel had nog meer applaus verworven dan het eerste.
Het laatste nummer was eene verrassing geweest. De heer
professor had met indrukwekkende stem een &bdquo;<span xml:lang="de">Heimath-Lied</span>&rdquo;
van eigen maaksel voorgedragen, en toen was er aan het
bravo-geroep geen einde geweest. Tevergeefs had <span xml:lang="de">Herr von
Hohenburg</span> zich bescheiden aan het algemeen gejuich onttrokken.
De Burgemeester zelf had hem in den kring der zijnen
gebracht&mdash;nu het concert toch geëindigd was. Er werd
<span class="pagenum" title="138">&nbsp;</span><a id="p_138"></a>champagne gedronken, en bij eene aanspraak des heeren Snijders
vernam het geëerde publiek, dat de armen van Oosterwolde
dien avond drie honderd gulden rijker waren geworden. Er
kwam geen eind aan den lof des edelmoedigen kunstenaars.
Deze had zich onder de dames gemengd, en zat fluisterend te
spreken met Martha. Daarna had hij tot steeds klimmend
genoegen van het publiek op buitengewonen aandrang een
vroolijk air uit <em class="g">Mozart's <span xml:lang="fr">Zauberflöte</span></em> gezongen, enz. enz.
Het was zeer laat geworden. De Burgemeester had een aantal
uitnoodigingen gedaan voor den volgenden avond ten zijnent.
Ook had hij een lang particulier onderhoud met den Duitschen
professor gehad, en zeer opgewonden met zijne vrouw gesproken
over het gunstig rapport, 't welk <em class="g" xml:lang="de">von Hohenburg</em> in
Duitschland zou maken, en dat men nooit kon weten, waarvoor
zoo iets goed was.</p>

<p>'t Was misschien om deze reden, dat des Burgemeesters
woning thans zich zoo luisterrijk tooit. De pronkkamer is door
de geopende deuren met de huiskamer als <em class="g" xml:lang="fr">suite</em> tot feestzaal
ingericht. De muziekavond zal om halfacht beginnen. Niemand
is nog aanwezig. De dames des huizes maken groot toilet.
Het lustig branden van de beide open haarden en het rustig
tikken van eene kostbare doch smakeloos vergulde pendule
verbreken de stilte. Nu wordt de deur der huiskamer zacht
geopend. Mejuffrouw Martha zweeft naar binnen. Hoe bevallig
staat haar dat lichtgroene zijden kleed. Zij heeft werkelijk
goeden smaak&mdash;en dit is althans het gevolg van haar kostschool-verblijf.
Voor het overige heeft Martha geene schadelijke
invloeden ondergaan bij het &bdquo;acheveeren&rdquo; harer &bdquo;educatie&rdquo;&mdash;de
kloosterachtige afsluiting en de belachelijke vormdienst
hebben alleen hare verbeelding wat al te sterk gevoed en haar
soms wat droomerig gemaakt. Zij heeft zich in dit uur gehaast
spoedig gereed te zijn&mdash;en toch toont haar uiterlijk, dat
zij dien avond de koningin van het feest wil zijn. Hare donkere
oogen schitteren van ongewonen gloed, zij stelt zich buitengemeen
genot voor. Natuurlijk bedoelt zij kunstgenot, als
<span class="pagenum" title="139">&nbsp;</span><a id="p_139"></a><span xml:lang="de">Herr von Hohenburg</span> zijne uitstekende gave zal doen bewonderen,
maar er is ook nog iets anders..... een levendige
belangstelling in den persoon des kunstenaars. Gisteravond,
na het concert, hadden ze samen in 't Duitsch gedweept
met muziek.... en Duitsch is zulk eene lieve taal, als men
een beschaafd man vloeiend en fraai hoort spreken. Zeker
fluistert <span xml:lang="de">Herr von Hohenburg</span> zoo intiem met haar alleen,
omdat zij zijne moedertaal verstaat, en er hem in antwoordt.
Die anderen zijn ook zoo bang, om een woord Duitsch te
zeggen! Maximiliaan heet hij.... aardige naam: Maximiliaan!</p>

<p>Hier verandert plotseling de stroom harer denkbeelden door
eene buitengewone omstandigheid. Zij merkt, dat er twee
piano's zijn. In de huiskamer en in de pronkkamer beide
prijkt een klavier. Daar heeft zij niets van gehoord. Die in
de huiskamer is de hare, de Leeuwarder. Maar in de voorkamer
staat eene vreemde, eene fonkelnieuwe! Heeft haar vader dit
als eene verrassing dus beschikt! Misschien is het ook, dat
de Duitsche professor zijn eigen klavier wil behouden.... Daar
wordt de deur toevallig geopend.</p>

<p>&bdquo;Zoo, Martha, kind!&rdquo;&mdash;klinkt de stem van den Burgemeester&mdash;&bdquo;wat
zeg je er van? Is dat geene verrassing?&rdquo;</p>

<p>&bdquo;Die nieuwe piano?&rdquo;</p>

<p>&bdquo;Nieuwe! Zeg eenige, zeg onvergelijkelijke! Met veel moeite
heb ik <span xml:lang="de">von Hohenburg</span> overgehaald. Je weet wel, dat die van
<span xml:lang="de">Schulz</span> weinig deugt. Daar heb je er een van <span xml:lang="fr">Laurent</span>, een
der beste fabrieken uit Parijs. Ik sprak er gisteren over met
onzen professor, en vroeg hem raad voor een goed stuk&mdash;want
je moet een door en door goede piano hebben, Martha!
geen knoeiwerk! 't Was zeer moeilijk een wezenlijk goed
instrument te verkrijgen&mdash;men moest er kenner voor zijn.
Hij had voor deze &fnof;800 gegeven&mdash;maar wilde haar voor geen
&fnof;900 weer missen! Eindelijk, nadat ik duidelijk te kennen
gegeven had, dat ik hem zijn stuk benijdde, was hij edelmoedig
genoeg het mij aan te bieden! Zonder winst natuurlijk
voor &fnof;800&mdash;maar het was een dienst. Wij zijn er uitstekend
<span class="pagenum" title="140">&nbsp;</span><a id="p_140"></a>mee geholpen, en zie je, onze Duitsche vriend zal er niet
over zwijgen in zijn vaderland, dat hij hier in Oosterwolde
zoo goed is ontvangen en<ins class="corr" id="corr26" title="Bron: ,"></ins> dat kan geen kwaad, kind!&rdquo;</p>

<p>&bdquo;En heeft meneer <span xml:lang="de">von Hohenburg</span> nu geen klavier meer?&rdquo;</p>

<p>&bdquo;Je begrijpt, dat hij met zijne kennis spoediger een ander
vindt dan wij. Hij zeide me dit zoo even nog confidentieel,
toen ik in de <em class="g">Zon</em> met hem afrekende!&rdquo;</p>

<p>&bdquo;En hoe komt de pianino hier zoo gauw?&rdquo;</p>

<p>&bdquo;Dit heb ik alles met mama maar in stilte geschikt, om
ons feest van avond luisterrijker te maken en ook om je eens
te verrassen, kind!&rdquo;</p>

<p>Martha had de tranen van erkentelijkheid in de oogen. Zij
omarmde haar goeden vader met een vroolijken blos. De
Burgemeester legde met trots de hand op hare zijzachte
glinsterende lokken, en gevoelde zich volkomen gelukkig.</p>

<p>Met luid lachende stemmen stormden nu de kleine Snijdersen
in galagewaad binnen en hadden het ontzettend druk over de
mooie piano, die Martha weldra voor hunne gauwe vingertjes
moest sluiten. De drukke mevrouw Snijders kwam nu pratende
aanhollen, en berichtte, dat de dominé en zijne vrouw al
in de gang stonden. Zij was buitengewoon feestelijk gedost
door eene menigte juweelen en had meer verdriet van haar
struikerig en verwilderd kapsel, dan in gewone dagen. Na den
predikant kwamen de meeste gasten en daaronder het grootste
deel van het concertpubliek des vorigen avonds. Ook de Rector
Warmenhuizen was natuurlijk gevraagd en gekomen. Hij had
zich niet weder over den held van den dag uitgelaten&mdash;zijn
gelaat droeg echter de sporen van ernstige bekommering, toen
hij den Burgemeester begroette.</p>

<p><span xml:lang="de">Professor Maximilian Brandt von Hohenburg</span> maakt zijne
opwachting bij de genadige vrouw &bdquo;Burgemeesterin&rdquo; en buigt
voor al de heeren en dames met bevalligen zwier. Zijn kostuum
verschilt niet veel van het concert-gala&mdash;zijn linnengoed en
witte das zijn echter nog weidscher, er blinken meer ringen
aan zijne vingers. Er is een oogenblik stilte in de feestzaal.
<span class="pagenum" title="141">&nbsp;</span><a id="p_141"></a>De groote man weet zeer geschikt gebruik te maken van de
algemeene aandacht op zijn persoon, om zijn gesteendrukt
portret met loftuitend onderschrift den Burgemeester aan te
bieden. 't Was eene belofte van den vorigen avond. Algemeene
uitroepingen van bewondering deden aanstonds eene levendige
beweging ontstaan. Had de Burgemeester geweten, dat hij de
tweede was in zijne stad, die zulk een portret ontving, zijne
geestdrift was wellicht minder groot geweest. De eerste begiftigde
was Gesina van der Zwaag.... die toevallig op
&bdquo;meneers koamer&rdquo; was verschenen, toen het geschenk voor
den burgervader gereed werd gemaakt.</p>

<p>Intusschen bewezen de levendigste gesprekken, dat de algemeene
stemming zeer vroolijk was. Een paar jongedames,
dochters van den ontvanger, speelden op de nieuwe piano,
wat wij nog niet anders gewoon zijn te noemen, dan een
&bdquo;<em class="g" xml:lang="fr">quatre-mains</em>.&rdquo; Ieder sprak, de meisjes haastten zich aan
het eind te komen, daarna volgde een beleefd, maar flauw
handgeklap. Mejuffrouw Martha trad nu met een zangstuk op.
<span xml:lang="de">Herr von Hohenburg</span> accompagneerde zelf. Nieuwe uitroepingen
van bewondering. De zwakke, doch lieve stem van Burgemeesters
oudste dochter bezong de eeuwenheugende:</p>

<div class="poemcenter">
  <div class="poem">
    <div class="stanza" xml:lang="fr">
      <div class="i0">&bdquo;Fleuve du Tage.&rdquo;<br /></div>
    </div>
  </div>
</div>

<p><span xml:lang="de"><ins class="corr" id="corr27" title="Niet in Bron.">Von&nbsp;</ins>Hohenburg</span> improviseerde eene schitterende finale, en de
geestdrift brak met onstuimigheid los. Thans werd de stemming
voortdurend feestelijker. Stientje en de veldwachter, die
nu als huisknecht optrad, brachten wijn en warme dranken.
Ieder was voldaan. Misschien maakte de jonge Rector Warmenhuizen
eene uitzondering. Hij hield zich uiterlijk zeer onbezorgd,
maar volgde den Duitscher voortdurend met de oogen. In den
loop van den avond trof hij de tweede dochter des huizes,
die geene muziek maakte, maar aan alles dacht, 't welk hare
bedrijvige en drukke moeder vergat, een oogenblik bijna alleen
in de huiskamer.</p>

<p>&bdquo;Luister, Mina!&rdquo;&mdash;fluisterde hij snel<ins class="corr" id="corr28" title="Niet in Bron.">.</ins>&mdash;&bdquo;De zaak gaat verkeerd.
<span class="pagenum" title="142">&nbsp;</span><a id="p_142"></a>Die kwakzalver strooit je beste ouders zand in de oogen,
en is druk op weg je zuster 't hoofd op hol te brengen.&rdquo;</p>

<p>&bdquo;Stil, Herman! zeg het toch niet! Je zult onaangenaamheden
krijgen. Ze gelooven je niet! Weet je al, dat vader die piano
van den professor gekocht heeft voor &fnof;800!&rdquo;</p>

<p>&bdquo;Dat 's knap van den kerel! Daar wint hij &fnof;400 of &fnof;500
mee! Maar ik kan het zoo niet langer aanzien....&rdquo;</p>

<p>&bdquo;Je kunt er niets aan doen, Herman! Vader heeft nog
moeite gehad, om het ding voor dat geld te krijgen. Hij is
in de wolken&mdash;en moeder in de wolken&mdash;en Martha in de
wolken! Ons heele huis zweeft!&rdquo;</p>

<p>&bdquo;Boven den afgrond, misschien. Maar wees gerust, Mina! Wij
zijn er ook met ons tweeën! Wij moeten handelen<ins class="corr" id="corr29" title="Bron: .">,</ins> melieve!&rdquo;</p>

<p>&bdquo;Maar wat te doen?&rdquo;</p>

<p>&bdquo;Wil je me één ding toestemmen, Mina?&rdquo;</p>

<p>&bdquo;Och, Herman! Je meent vader te spreken....&rdquo;</p>

<p>&bdquo;Juist! Beloof me dat eene! Als het mij gelukt dien zwendelaar
te verjagen, mag ik dan tot belooning uw vader over
onze liefde spreken!&rdquo;</p>

<p>&bdquo;Ik laat het aan je over, Herman!&rdquo;</p>

<p>&bdquo;Uitmuntend! Hier is mijne hand! Ik verklaar je met den
meesten ernst, dat ik zeer spoedig met dien professor zal
afrekenen.... nu je dit zegt!&rdquo;</p>

<p>&bdquo;Op welke manier?&rdquo;</p>

<p>Het oorverdoovend handgeklap, 't welk een lied uit den
<span xml:lang="es">Don Juan</span> door <span xml:lang="de">Herr von Hohenburg</span> beloonde, maakte des
Rectors antwoord onverstaanbaar. De verschijning van eenige
gasten belette de voortzetting van het gesprek.</p>

<p>Een half uur later greep er een ander gesprek plaats bij
de pianino, 't welk eene geheel verschillende kleur droeg. De
gasten woelden druk door elkander heen. Men maakte met
onbekrompenheid gebruik van 's heeren Snijders voortreffelijken
wijn. Ieder verdiepte zich met buurman of buurvrouw in een
hoog opgeven over het uitstekend muzikale genot. Mejuffrouw
Martha zou eene aria zoeken uit den Robert, en bladerde in
<span class="pagenum" title="143">&nbsp;</span><a id="p_143"></a>een prachtig gebonden muziekboek. <span xml:lang="de">Herr von Hohenburg</span> stond
achter haar stoel en boog zich zoo nabij haar oor, dat zijn
zwart haar hare blonde lokken aanroerde. Zij spraken Duitsch.</p>

<p>&bdquo;Er komt een oogenblik in ons leven,&rdquo;&mdash;zeide hij&mdash;&bdquo;dat
ons de oogen geopend worden. Het onbestemde, het nevelachtige
ideaal onzer ziel wordt werkelijkheid! Toen ik het
eerst dit vertrek binnentrad voor weinige dagen, zweefde mij
maar eene onduidelijke voorstelling voor oogen, wat liefde was!
Ik heb al dien tijd in een droom geleefd, toen is het licht
geworden!&rdquo;</p>

<p>Martha bedekte haar blos met het muziekboek. Ze ziet even
op, haar voorhoofd raakt de lippen des sprekers, die zich schielijk
opheft, en met den vinger op de muziek wijzend, vervolgt:</p>

<p>&bdquo;De liefde is de waarachtige melodie van het leven, schooner
dan al de melodiën van al de maestro's te zamen. Maar zij
is een duet, waarbij de krachtige slag van het beminnend
hart het <em class="g" xml:lang="it">tempo</em> aangeeft. Mijn hart is <em class="g" xml:lang="it">allegro</em>.... o Martha!&rdquo;</p>

<p>Martha verstaat den knappen man, en lispt:</p>

<p>&bdquo;Ik kan u niets antwoorden.... u heeft goed gesproken,
Herr von....&rdquo;</p>

<p>&bdquo;Noem mij toch Max, mijn eenvoudige naam, waarmee
mijne moeder mij riep! Dat klinkt mij zoo weemoedig en
gemoedelijk in 't oor!&rdquo;</p>

<p>&bdquo;Ik mag dit niet, Max....&rdquo;</p>

<p>&bdquo;Waarom niet?&rdquo;</p>

<p>&bdquo;Binnen weinige dagen zul-je vertrekken, dan zie ik je
nimmer weer, en je vergeet aanstonds het opgewonden gesprek
van het onbeduidende landmeisje.&rdquo;</p>

<p>De eenvoudige Max bracht zijn hoofd weder aan haar oor,
en fluisterde:</p>

<p>&bdquo;Ik vergeet u nooit! Ik heb niemand lief dan u alleen! Maar
u.... Martha?&rdquo;</p>

<p>Martha boog het hoofd en scheen een moeielijke maat op
het muziekblad te ontcijferen. Snel zag zij daarna op en verzekerde
met dien blik alles, wat de professor durfde te droomen.</p>

<p><span class="pagenum" title="144">&nbsp;</span><a id="p_144"></a></p>

<p>&bdquo;Ik vertrek niet uit deze stad. Ik blijf, Martha! Mijn besluit
staat vast. Wij kunnen nu niet langer fluisteren. Die lange
jongen, dien je Rector noemt, bespiedt ons. Kan ik u morgen
tien minuten zonder getuigen spreken?&rdquo;</p>

<p>&bdquo;Kom om tien uren hier, dan is papa op zijn bureau, en
mama nog niet klaar! Je maakt een bezoek, eenvoudig! Niemand
kan er iets op aanmerken!&rdquo;</p>

<hr class="chend" />

<h3>VI<ins class="corr" id="corr30" title="Niet in Bron.">.</ins></h3>

<p class="subh3">Hier eindigt de geschiedenis van mijnheer Apollo, den wonderbare,
tot verbazing van alle Beötiërs.</p>

<p>Des morgens na de <span xml:lang="fr">soirée</span> bij den Burgemeester waren er
verschillende personen in het stedeke Oosterwolde, die min of
meer de naweeën van twee feestavonden begonnen te ondervinden.
De dochters van den ontvanger vonden, dat Burgemeesters
Martha wel wat al te vrij met dien voornamen heer
omsprong, en de ontvanger vond, dat het aankoopen van zoo'n
duur stuk wel wat al te kwistig was. In de <em class="g">Zon</em> was de
stemming niet zeer vroolijk. De kasteleines had vreeselijk tegen
Géésien uitgevaren, dat kind wist niet meer wat ze deed, alles
liep in de war, ze bleef soms een kwartier weg, als meneer
boven schelde. Ze mocht niet meer naar boven, Hillegien zou
het wel waarnemen, en na dat oogenblik zwierf Géésien met
rood beschreide oogen door de &bdquo;jachtweide.&rdquo; Bij de Snijdersen
was tevens zekere afgematheid waar te nemen. Mevrouw had
hoofdpijn, en hield hare kamer. Meneer had zijne bezigheden
der twee vorige dagen nog af te doen, en mocht niet gestoord
worden in zijn bureel. Mina zweeg, en scheen bekommerd,
alleen Martha was opgewekt en in een keurig morgengewaad
aan 't lezen gegaan.</p>

<p>Groote bedrijvigheid heerschte er bij den Rector. Omstreeks
<span class="pagenum" title="145">&nbsp;</span><a id="p_145"></a>negen uren had de post hem een drietal zeer belangrijke brieven
gebracht. 't Was gelukkig Zaterdag en dan had hij geene lessen.
Ontbijten en zich klaarmaken was zeer spoedig gedaan. Maar
de Burgemeester kon hem nog niet ontvangen, meneer werd
verzocht over een uur terug te komen. Warmenhuizen schikte
zich in dezen tegenspoed en begaf zich naar de <em class="g">Zon</em>, waar
hij met de weduwe van der Zwaag een zeer lang en gewichtig
gesprek had, terwijl de beide dochters van tijd tot tijd werden
geroepen en geraadpleegd.</p>

<p>Juist had het tien uren geslagen, toen Stientje aan den
Burgemeester kwam zeggen, dat de &bdquo;vremde heer van guster
oavend in de veurkoamer was.&rdquo; Niemand was gereed om hem
te ontvangen, dan alleen Martha. Mina zou vader en moeder
waarschuwen, Martha zou hem wel zoolang aan den praat
houden. Toen zij de deur van de pronkkamer achter zich sloot,
gevoelde Martha eene hevige hartklopping. Maximiliaan kwam
met snelle schreden haar verwelkomen. Zij wist er zich geen
rekenschap van te geven, maar zij rustte weldra aan de elegante
borst van den knappen vreemdeling, terwijl stilzwijgend eene
lange, vurige omhelzing volgde. Maar Martha ontwaakte, en
hoog blozend zette ze zich in een armstoel neder. <span xml:lang="de">Herr von
Hohenburg</span> volgde haar met hoffelijke onderdanigheid, en knielde
aan hare voeten.</p>

<p>&bdquo;Wat is de tijd mij lang gevallen, mijne dierbare engel!&rdquo;&mdash;fluisterde
Max in zijn fraaiste Duitsch.&mdash;&bdquo;Ik had den heelen
nacht geen rust! Allerlei treurige gedachten deden mij waken!
Een vreeselijke angst, dat dit heerlijke geluk mij weldra zou
ontstolen worden, maakte mij kinderachtig week en bang!&rdquo;</p>

<p>&bdquo;Maar waarom&rdquo;&mdash;antwoordde Martha, die haar hoofd aan
zijn schouder vlijde en zijn arm om haar leest gevoelde.</p>

<p>&bdquo;Ach, denk eens, Martha mijne! Uwe ouders zullen immers
nooit toestemmen in onze vereeniging? Ik ben een vreemdeling,
mijne roeping is in mijn vaderland. Ik moet eenmaal naar
Duitschland terugkeeren, en jij zelve, zul-je ouders en zusters
vaarwel kunnen zeggen om mij te volgen?&rdquo;</p>

<p><span class="pagenum" title="146">&nbsp;</span><a id="p_146"></a></p>

<p>Martha antwoordde niet. Allerlei aandoeningen overstelpten
haar. Haar hart klopte heviger. Max raakte eerbiedig aan hare
gulden lokken en drukte ze daarna vol hartstocht aan zijne lippen.
Twee dikke tranen biggelden over Martha's bleeke wang.</p>

<p>&bdquo;Je spreekt niet!&rdquo;&mdash;vleide de Duitscher verder.&mdash;&bdquo;Ik heb
een stout, een gevaarlijk plan! Liefde is sterker dan de dood.
Liefde trotseert alles! Uwe ouders zullen ons dwarsboomen! Maar
wij moeten overwinnen! Martha! je zult mij volgen immers, waar
ik ga? Welnu, hedenavond met het vallen van de duisternis zal
een rijtuig klaar staan even buiten de stad bij het logement: de
Posthoorn. Als je dan komt, zal niemand ons meer scheiden!&rdquo;</p>

<p>Martha hief zich plotseling van haar stoel op.</p>

<p>&bdquo;Neen&rdquo;&mdash;snikte ze,&mdash;&bdquo;mijne <ins class="corr" id="corr31" title="Bron: iieve">lieve</ins> ouders bedriegen.....&rdquo;</p>

<p>Doch Max trok haar opnieuw tegen de blauwe zijden das met
diamanten speld en overdekte haar voorhoofd met zachte kussen.</p>

<p>&bdquo;Heb ik je dan kwalijk verstaan, melieve? Heb je mij geen
liefde beloofd?&rdquo;</p>

<p>Martha zag met de oogen vol tranen naar den knappen
spreker, en sloeg toen plotseling de armen om zijn hals,
onstuimig snikkende....</p>

<p>Daar wordt de deur der kamer heftig geopend. De Rector
Warmenhuizen en de Burgemeester Snijders treden ijlings
binnen. Met bliksemsnelheid heeft Martha zich in den armstoel
doen zinken. <span xml:lang="de">Herr von Hohenburg</span> heeft een album met platen
ter hand genomen. 't Was te laat. Hij was verrast en betrapt.
De beide heeren bleven een oogenblik verbijsterd staan, toen
trad de jonge Rector vastberaden naar de tafel.</p>

<p>&bdquo;<span xml:lang="de">Herr Heinrich Brandt</span>, ik zoek u!&rdquo;&mdash;sprak hij met een
kalme stem.&mdash;&bdquo;De commissaris van politie te Zwolle vraagt
mij om uw adres!&rdquo;</p>

<p>De man, die nu <span xml:lang="de">Heinrich Brandt</span> genoemd werd, scheen plotseling
van gedaante te verwisselen. 't Was of hij kleiner werd.
Hij greep zijn hoed van 't tapijt en zag met een boosaardigen
glimlach naar de deur. Daarna zeide hij tot den Rector met
schorre stem:</p>

<p><span class="pagenum" title="147">&nbsp;</span><a id="p_147"></a></p>

<p>&bdquo;Ik versta u niet! Ik heb niets met u te maken!&rdquo;</p>

<p>&bdquo;Maar wel met mij, vervloekte schurk!&rdquo;&mdash;viel Mr. Willem
Snijders in.&mdash;&bdquo;Valsche oplichter! Weet je wel, dat je in mijne
macht bent! Dat je geen professor, geen directeur en wat nog
al meer zijt, dat je met valsche ridderkruisen pronkt....&rdquo;</p>

<p><span xml:lang="de">Heinrich Brandt</span> knoopte zijn pels toe.</p>

<p>&bdquo;Dat je onder een valschen naam reist, schoft! Dat je te
Zwolle en te Kampen dit spel evenzoo hebt beproefd! Dat je
den notaris van Leek eene oude pianino voor &fnof;700 hebt verkocht,
zooals je mij bedrogen hebt met dat vod, valsche reiziger
in oude pianino's! Had de Rector mij niet gewaarschuwd, God
weet, welke schande nog over mijn huis zou gekomen zijn.
Maar ik ben Officier van Justitie en ik zal je schadeloos maken!&rdquo;</p>

<p xml:lang="de">&bdquo;Ach Jesus Maria! Das sollte mein Verderben sein!&rdquo;</p>

<p><span xml:lang="de">Heinrich Brandt</span> prevelde deze woorden met trillende lippen.
Doch de jonge Rector had een medelijdend oog geslagen op
Martha, die wezenloos naar den grond bleef staren, en viel op
strengen toon in:</p>

<p>&bdquo;Ik heb nog iets aan onzen reiziger in oude pianino's te
zeggen. Hij is niet alleen een beurzensnijder, hij is ook een
vrouwenbederver. In de <em class="g">Zon</em>, waar alles vroeger vrede en
vroolijkheid ademde, is nu groote verslagenheid. Hij heeft
vrouw van der Zwaags mooiste dochter het hof gemaakt, op
zijne kamer gelokt, zijn portret geschonken, het arme kind
het hoofd op hol gebracht....&rdquo;</p>

<p>&bdquo;<span xml:lang="de">Nicht weiter!</span>&rdquo;&mdash;viel de verslagen Duitscher in.&mdash;&bdquo;<span xml:lang="la">Das
Gretchen hat nichts Böses erfahren!</span>&rdquo;</p>

<p>&bdquo;Ik hoop, dat je niet liegt....&rdquo;</p>

<p>De Rector zweeg. Martha was doodsbleek opgestaan, had
zich bevende aan haar vader vastgeklemd, en toen plotseling
zulk een kreet van diepe ellende en smart uitgegild, dat ieder
de oogen naar haar heenwendde. De Burgemeester weende in
stilte, en hief haar liefderijk op. Door de openstaande deur
vlogen nu mevrouw Snijders en Mina binnen. Niemand sprak. Het
zachte snikken der bedrogen jonkvrouw klonk alleen in het vertrek.</p>

<p><span class="pagenum" title="148">&nbsp;</span><a id="p_148"></a></p>

<p>&bdquo;Waar is de schoft?&rdquo;&mdash;riep plotseling de Burgemeester.</p>

<p>Allen zagen op. De pseudo-professor was verdwenen. Zeer
stil had hij zich uit de voeten gemaakt. De jonge Rector fluisterde
den Burgemeester iets in, 't welk deze aanstonds toestemde.</p>

<p>Te twaalf uren bij de koffie waren de Snijdersen al wat
hersteld van den schok. Martha's gezichtje was treurig bleek,
maar zij sloeg de oogen toch op. Hare natuurlijke trots begon
reeds te zegepralen over eene al te onvoorzichtige gevoeligheid.
Dr. Herman Warmenhuizen deed een uitvoerig verhaal van
zijne handelingen. Hij had aanstonds achterdocht <ins class="corr" id="corr32" title="Bron: gevoed">gevoeld</ins>, toen
hij den schitterenden vreemdeling had zien verschijnen. Hij had
naar twintig verschillende plaatsen aan vrienden en bekenden
geschreven en gelukkig, dat althans een drietal hem had
geantwoord. Hij oordeelde het beter de zaak te laten rusten,
voor de eer der familie. De menschen in Oosterwolde zouden
er toch genoeg van spreken, al hield men alles nog zoo geheim.</p>

<p>&bdquo;Ja, Rector!&rdquo;&mdash;antwoordde de Burgemeester.&mdash;&bdquo;Ik ben je
veel verplicht, maar gelukkig weet ik een middel, om je mijne
dankbaarheid te toonen. Is het niet zoo, Mina?&rdquo;</p>

<p>De jongelieden lachten en waren onhandig verheugd, want
de stille verloving van beiden was een soort van openbaar
geheim in de familie.</p>

<p>Martha verliet stil het vertrek.</p>

<p>&bdquo;Eene voorwaarde maak ik er bij,&rdquo;&mdash;zei mevrouw Snijders<ins class="corr" id="corr33" title="Niet in Bron.">.</ins>&mdash;&bdquo;Jelui
hebt de zaak al zoo lang geheim gehouden, laat het nu niet
bekend worden voor het volgend voorjaar. 't Is om onze Martha.
Overmorgen gaat ze naar Leeuwarden, om er een prettigen
winter bij eene vriendin door te brengen. Daarna zal alles wel
vergeten zijn!&rdquo;</p>

<p>&bdquo;Mijn brave Herman wil juist wat moeder wil!&rdquo;&mdash;zei Mina
blozend, en legde zachtjes hare hand in de zijne.</p>

<hr />

<p>Des avonds te acht uren van dezen gedenkwaardigen dag
trok meneer Ex-Apollo over de Pruisische grenzen.</p>

<hr class="chend" />

<p><span class="pagenum" title="149">&nbsp;</span><a id="p_149"></a></p>

<h2 class="size145"><a id="OPVOEDING"></a>EENE OPVOEDING IN DE <span xml:lang="fr">STALLES</span>.</h2>

<p class="subh2"><b>Korte maar Haagsche geschiedenis.</b></p>

<hr class="chbegin" />

<h3>I.</h3>

<p>De groote klok speelde zeer luchtig:</p>

<div class="poemcenter">
  <div class="poem">
    <div class="stanza" xml:lang="fr">
      <div class="i0">&bdquo;Je suis le mari de la Reine.&rdquo;<br /></div>
    </div>
  </div>
</div>

<p>'t Was elf uren in den nacht. Een heer, die luid met de
klok meezong, liep door een van de voornaamste kwartieren
der residentie zoo snel mogelijk voort.</p>

<p>Hij bewoog zijne beide armen zeer heftig, en sloeg met een
zeer korten rotting driftig door den kouden mist. Hij zette
het wijsje voort, toen de klok al lang had stilgezwegen, en
hield niet op, voordat hij bij de stoep van een der deftigste
woningen was aangekomen. Met een miniatuur-sleutel verschafte
hij zich toegang, en trad in het volle licht van de
gaslantaarn.</p>

<p>Hij was nog zeer jong. Zijn gelaat scheen weinig merkwaardig.
Donkere oogen, zwart hair, een knevel in wording,
bleeke kleur, vielen 't spoedigst in 't oog. Hij trok zijne zware
overjas vlug uit, en snelde de gang door. Daarna opende hij
eene deur, en trad een ruim, prachtig gestoffeerd vertrek
binnen. Eene gaskroon deed alles in helder licht baden&mdash;inzonderheid
de breede vergulde lijsten van een aantal zeer
middelmatige schilderijen. Voor eene tafel was eene sofa
<span class="pagenum" title="150">&nbsp;</span><a id="p_150"></a>geschoven, waarop twee dames zaten, die met zekeren schrik
den jonkman zagen binnentreden.</p>

<p>Deze haakte een vierkant glas tusschen de leden van zijn
rechteroog en zei:</p>

<p>&bdquo;Ah zoo! Tante Bet! Hoe vaar je? Dag Mina! Verduiveld
aardig geweest van avond!&rdquo;</p>

<p>En zich in eene tooneelhouding plaatsend voor de tafel:</p>

<p>&bdquo;<em class="g" xml:lang="fr">Voici le sabre! le sabre! le sabre!</em>&rdquo;</p>

<p>De jonkman had eene zeer schorre stem, maar aan de
gebaren kon men zeker talent van nabootsing niet ontzeggen.</p>

<p>De beide dames zwegen. Er lag een open boek voor de
oudste, door den jeugdigen melomaan met den naam van
tante Bet aangesproken. Zij had juist gelezen. Haar hoogst
ernstig gelaat droeg er nog den jongen, bezielenden indruk
van, zij was te eenvoudig gekleed, om in harmonie te verkeeren
met de weidsche pracht van hare omgeving&mdash;maar
haar zwart kleed, de kleine grijze krullen onder de breede
strooken van hare muts gaven dat ernstige gelaat eene tint
van eerwaardigheid, die aantrok en tot ontzag stemde.</p>

<p>De vroolijke bewonderaar van <span xml:lang="de">Offenbach</span> keek de beide
vrouwen eene poos stilzwijgend aan. Een klein boos lachje
stierf weg, toen hij de hand weder ophief en voortging.</p>

<p>&bdquo;'t Was enorm vol! <em class="g" xml:lang="fr">L'auteur de mes jours</em>, de honorabele
heer de Bruyn van Oudenhoven, had twee ruikers in de <em class="g" xml:lang="fr">loge
grillée</em> op stoelen naast zich geplaatst. Toen <span xml:lang="fr"><abbr title="Mademoiselle">M<sup>lle</sup></abbr> Paquita
Duflos</span> verscheen met dien vervelenden Chinees, welke altijd
meespringt als zij danst, wierp onze eerwaardige vader de
beide ruikers aan hare wit satijnen voeten! De heele zaal
daverde van gejuich. Een heer naast mij in de <span xml:lang="fr">stalles</span> riep:
&bdquo;Leve de Bruyn van Oudenhoven!&rdquo; <span xml:lang="fr"><abbr title="Mademoiselle">M<sup>lle</sup></abbr> Paquita</span> boog naar
alle kanten, en ik kreeg nog een extra-knikje!</p>

<div class="poemcenter">
  <div class="poem">
    <div class="stanza" xml:lang="fr">
      <div class="i0">&bdquo;Oh! mon père qu'elle était belle,<br /></div>
      <div class="i0">Et, contre mon coeur sans secours,<br /></div>
      <div class="i0">C'est Dieu, que j'implore.... et c'est elle,<br /></div>
      <div class="i0">C'est elle! que je vois toujours!<ins class="corr" id="corr34" title="Niet in Bron.">&rdquo;</ins><br /></div>
    </div>
  </div>
</div>

<p><span class="pagenum" title="151">&nbsp;</span><a id="p_151"></a></p>

<p>De jongste der beide dames, door den schorren zanger
Mina genoemd, was met eene toornige beweging opgestaan.
Zij had den mond geopend tot spreken. Het gaslicht viel over
haar niet onbevallig gelaat, over haar lichtbruin hair en helder
blauwe oogen&mdash;zij geleek op den schreeuwer, maar verschilde
nog meer van hem. De uitdrukking van hare trekken
was sombere smart. Eindelijk klonk hare stem, trillend van
verontwaardiging:</p>

<p>&bdquo;Zul je zwijgen, Charles! Dadelijk zwijgen! Ik wil niet, dat
tante meer hoort!&rdquo;</p>

<p>Charles maakte eene deftige buiging. Hij stak de linkerhand
in het laag uitgesneden zwarte vest, strekte zijne rechterhand
uit om zijn lorgnet met een sierlijken zwaai voor zijn oog te
brengen:</p>

<p>&bdquo;Waarlijk, mejuffrouw! U is al te gestreng! Wij kennen u
het recht niet toe, ons, uwen eenigen broeder op deze aarde,
het stilzwegen voor te schrijven!&rdquo;</p>

<p>Deze woorden waren volkomen op den tooneeltoon gesproken.
De heer Charles had er een ongemeen behagen in, want hij
beproefde in een zenuwachtig lachen te vervallen, alsof hij de
kopie van een clown wilde geven.</p>

<p>Zijne zuster Mina viel op de sofa terug. Zij stak hare handen
smeekend naar de oude dame uit, die roerloos en met wijd
geopende oogen den jonkman in zijne bewegingen volgde.</p>

<p>&bdquo;Weet je wat, Mina!&rdquo;&mdash;vervolgde deze eenigszins
bedaarder.&mdash;<ins class="corr" id="corr35" title="Niet in Bron.">&bdquo;</ins>Ik
ben eigenlijk voor jou thuis gekomen, ik moet je even
spreken!&rdquo;</p>

<p>Het jonge meisje keek hem met kwalijk verholen gramschap
aan.</p>

<p>&bdquo;Veel eer!&rdquo;&mdash;antwoordde ze bitter.</p>

<p>&bdquo;De eer is aan mij, kind! Kan ik je even in de gang spreken?&rdquo;</p>

<p>&bdquo;Neen!&rdquo;</p>

<p>&bdquo;Dan zal tante Bet wel niet kwalijk nemen, als ik je hier
over iets huiselijks raadpleeg. 't Is maar een kleinigheid!
Papa geeft me rijkelijk zakgeld,&mdash;Maandag nog wat muntjes
<span class="pagenum" title="152">&nbsp;</span><a id="p_152"></a>gehad, maar ik kan ze niet lang bewaren&mdash;en hem nu meer
vragen, dat doe ik niet. Hij geeft van avond een <span xml:lang="fr">souper</span> aan
eenige bekwame artisten van onze bloeiende Haagsche Opera
in het Hotel ***, en ik heb.... eene kleine reünie met een
paar vrienden. Leen me voor een paar dagen een bankje van
zestig of honderd?&rdquo;</p>

<p>De beide vrouwen zwegen.</p>

<p>&bdquo;Kom, Mina! Ik heb niet veel tijd! Je moest het maar doen!
Misschien zie ik Adolf Weber wel, je weet wel, dien gevoeligen
vriend van je! Ik zal hem spreken over je goedheid....&rdquo;</p>

<p>Tante Bet hief nu de hand op, en sprak zoo koud en kalm
mogelijk:</p>

<p>&bdquo;De heer Adolf Weber, ons beider vriend,&mdash;niet waar Mina?&mdash;is
een fatsoenlijk man! Ik twijfel ten sterkste of hij zeer op
het gezelschap gesteld is van iemand als mijn neef Charles
de Bruyn....&rdquo;</p>

<p>&bdquo;Van Oudenhoven! als je blieft, tante Bet! Mijn achtenswaardige
vader heeft de heerlijkheid Oudenhoven niet zoo
duur gekocht, om kortaf de Bruyn te heeten. Maar ga voort,
ga voort, tante Bet!&rdquo;</p>

<p>&bdquo;Ik wilde u verzoeken u zoo min mogelijk te bemoeien met
den heer Adolf Weber en onze vriendschap voor hem!&rdquo;</p>

<p>&bdquo;Uw verzoek is zeer vriendelijk, tante Bet! Maar ik begrijp
het niet!&rdquo;</p>

<p>&bdquo;Dat behoeft ook niet!&rdquo;</p>

<p>De heer Charles de Bruyn van Oudenhoven bleef plotseling
stilstaan.</p>

<p>&bdquo;<span xml:lang="fr">Ah ça!</span> Maar, tante Bet, ik hoop niet, dat dit eene onaangenaamheid
is!&rdquo;</p>

<p>&bdquo;Wat jij hoopt, is mij onverschillig!&rdquo;</p>

<p>&bdquo;Zoo, dat verandert. Maar dan zou ik wel eens willen weten,
met welk recht u hier over mij zit, om mij zoo iets te zeggen!&rdquo;</p>

<p>De heer Charles was de tafel genaderd, leunde met beide
handen aan den rand, en sprak deze laatste woorden op uitdagenden
toon.</p>

<p><span class="pagenum" title="153">&nbsp;</span><a id="p_153"></a></p>

<p>Tante Bet knipte met de oogen. Zij had een breiwerk ter
hand genomen, en bewoog met koortsachtige drift de naalden.
Daar liet zij het werk eensklaps steken, en riep luide:</p>

<p>&bdquo;Onbeschaamde jongen! Zou het mij niet geoorloofd zijn aan
den zoon van mijne overledene zuster te zeggen, wat ik goed
vind! Heb ik nu niet sedert drie jaren dagelijks mij geschaamd
om de schande door uw vader over dit ongelukkige huis
gebracht! Mijne arme zuster, uwe eigen moeder, Charles! is
gestorven van verdriet! Vroeger was zij gelukkig, voor dat
die rampzalige erfenis je vader tot een ellendigen lichtmis en
jou tot een ellendigen leeglooper had gemaakt! Je vader is
nooit een bijzonder edel mensch geweest, maar hij arbeidde
ten minste, en moest van zijn klein inkomen leven. Dagelijks
heb ik je moeder bijgestaan in de stille, eenvoudige bovenwoning,
waar jij bent opgegroeid! De goede vrouw was zwak,
beide naar lichaam en geest&mdash;jij hebt het ondervonden, dat
ik je jongensstreken zwaar heb gestraft, als je vader lachte
en je moeder begon te schreien. Toen zijn de dagen van
voorspoed gekomen. Door handige vleierij is het je vader gelukt,
zijne oude nicht Daalberg geheel in te palmen en haar testament
maakte hem plotseling zeer vermogend. Van dat oogenblik
was alle vreugde voor je arme moeder voorbij&mdash;je vader
betrok dit huis, en maakte door zijne smakelooze snoeverijen
zich berucht in de heele residentie. Maar wat het ergste was&mdash;op
bijna vijftigjarigen leeftijd ving hij een leven van een
losbol aan, en sleepte zijn zestienjarigen zoon overal mede.
Elken avond moest jij, als een bespottelijk pronker opgedirkt,
in de <span xml:lang="fr">stalles</span> van de Haagsche Opera verschijnen, en in de
handen klappen, zoodra de gemeene deernen op het tooneel
verschenen, aan welke je vader zijne bloemen toewierp....&rdquo;</p>

<p>&bdquo;Een oogenblik, tante Bet! Ik ben al lang aan uwe sermoenen
gewend&mdash;maar u zal mij toch genoegen doen de
dames van het ballet en het koor niet met zulke leelijke
scheldwoorden aan te duiden! Dat ik uit verveling de meeste
avonden in de Opera doorbreng, weet ik wel! Daar schuilt
<span class="pagenum" title="154">&nbsp;</span><a id="p_154"></a>niets misdadigs in, voor zoover ik kan zien. Integendeel, ik
heb er een schat van aardige airs opgedaan, die me in leege
oogenblikken zeer vermaken, en als ik mij niet een poosje
geërgerd had over alles, wat u daar van Mama zegt, zou ik
er u een proef van geven!&rdquo;</p>

<p>Tante Bet had hare rechterhand, die van aandoening en
verontwaardiging sidderde, op het boek gelegd, waar zij voor
eenigen tijd uit las.</p>

<p>De heer Charles de Bruyn van Oudenhoven had voortdurend
de kamer driftig op en neer gewandeld, terwijl de oude dame
sprak. Eensklaps trok hij een <span xml:lang="fr">voltaire</span> naar de tafel, ging er
achteloos in liggen, en zeide:</p>

<p>&bdquo;Nu we er toch over spreken, tante Bet! zal ik u mijne
volle opinie maar eens zeggen, meteen voor Mina, dan ben ik
er af, en verzoek van verdere opmerkingen welwillend verschoond
te blijven. Mijn vader is rijk geworden door eene onverwachte
erfenis&mdash;daar zal wel niemand tegen hebben, behalve
zij, die hem benijden. Mijn vader maakt gebruik van zijn geld,
helpt arme drommels van kunstenaars vooruit&mdash;laatst heeft
hij nog eene teekening van Adolf Weber gekocht&mdash;mijn
vader wil zich amuseeren, daar komt hij voor uit. Bovendien
is hij goed en mild voor zijne kinderen, hij geeft mij alles
wat ik vraag, ik ben soms verlegen om hem lastig te vallen,
zooals juist van avond. Zoolang Papa niemand iets schuldig
is, aan niemand verplichtingen heeft, kan niemand iets tegen
den man inbrengen! Ik verlang daar nooit meer van te vernemen&mdash;alles
wat ik vraag is, of Mina mij een bankje van
zestig of honderd wil leenen.&rdquo;</p>

<p>De oude dame was onbeweeglijk blijven zitten, met de hand
op het boek. Mina had de beide handen om haar schouder
geslagen en het hoofd tegen haar arm gevlijd. Een traan van
ergernis blonk in het oog van het jonge meisje. Tante Bet
knikte haar vriendelijk toe. Toen sprak zij met eene zachte,
bijna roerend ernstige stem:</p>

<p>&bdquo;Wij zullen niet langer met elkander twisten, neef Charles!
<span class="pagenum" title="155">&nbsp;</span><a id="p_155"></a>Misschien val ik je nooit weer lastig met mijn gesprek. Maar
dit eene moet je nog hooren! Zoo zeker als ik mijne hand
uitstrek over dit heilig Evangelie, zoo waarachtig zal ik de
belofte houden, die ik uwe moeder gedaan heb in het uur van
haar dood!&rdquo;</p>

<p>Zachtjes was tante Bet opgestaan, en had Mina aan hare
zijde getrokken. Achter de sofa hing een levensgroot portret.
't Was de flink geschilderde beeltenis der overledene vrouw
des huizes&mdash;een jaar voor haar dood in de dagen van zoogenaamden
voorspoed vervaardigd. Op den grijzen achtergrond
las men den naam van den kunstenaar: Adolf Weber. Tante
Bet had zich ter zijde gewend en den vinger uitstrekkend
naar het portret, ging zij voort:</p>

<p>&bdquo;Charles! Je hebt je moeder liefgehad! Hieraan wil ik niet
twijfelen! Zij hoort mij in dit oogenblik&mdash;zij spreekt tot je
door mij! Nu is het al anderhalf jaar geleden&mdash;zij lag ginder
boven op haar sterfbed. Je vader wist het wel, maar had niet
veel tijd, zich met zijne vrouw te bemoeien. De debuten waren
in de Opera begonnen. 't Zal na zevenen in den avond geweest
zijn. De arme kranke lag beweegloos. Ik zat naast haar&mdash;Mina
was op de knieën gezonken, en schreide zacht. Plotseling
komt een luide tred en een opendoen der deur ons ontstellen.
Je vader stond vóór ons&mdash;jij zelf bleeft op den drempel,
beiden in groot galakostuum met al die gouden kettingen en
ornamenten, waarmee mijn schoonbroer zich zelven en zijn
zoon overlaadt. Jelui kwaamt van het diner&mdash;en je vader
is dan gewoonlijk luidruchtiger door zijn onmatig drinken, dan
een fatsoenlijk man betaamt. Ik stond op, en wees hem op
zijne doodelijk zieke vrouw. Hij wenkte met de hand, dat hij
maar even kwam zien&mdash;en trok je mede. Toen hief zich uwe
stervende moeder op&mdash;zij klemde zich aan mij vast, en riep
je naam, Charles! herhaalde keeren, met zoo angstwekkende,
doordringende stem, dat ik nog dagelijks dien vreeselijken
kreet in mijne ooren verneem. In dat uur fluisterde zij mij
eene bede toe&mdash;eene bede voor je geluk. Jelui waart lang
<span class="pagenum" title="156">&nbsp;</span><a id="p_156"></a>vertrokken en toen je des avonds terugkwaamt&mdash;was het
met je arme moeder gedaan!&rdquo;</p>

<p>De oude dame had hare blikken op het portret der gestorvene
zuster gevestigd. Zij zag niet, dat de heer Charles achter
zijne nog met den witten handschoen bekleede hand geeuwde.
Mina had haar hoofd aan tantes schouder verborgen. Niemand
zag het. De geschilderde beeltenis alleen scheen het te zien&mdash;want
toen Charles die toevallig in het oog kreeg, mompelde
hij zacht eenige woorden, en verdween hij met een snellen
tred uit het vertrek.</p>

<hr class="chend" />

<h3>II.</h3>

<p>Vóór de deftige heerenhuizing, waar den vorigen avond de
zanglievende Charles de Bruyn van Oudenhoven ophield om
binnen te treden, stond nu eene vorstelijk mooie calèche met
twee vorstelijk mooie schimmels. De lakei, die op den bok
zat en diep in den bonten kraag van zijn knechtenpak was
weggedoken, hield het lichaam en het hoofd kaarsrecht, om
aan te toonen, dat hij zeer wel wist, welk eene belangrijke
persoonlijkheid hij in het vorstelijk 's Gravenhage voorstelde.
Op de stoep des huizes liep dribbelend heen en weer een
jeugdiger Mercurius in hetzelfde pak als de koetsier. Uit zijne
oogen straalde niet minder ingenomenheid met zijne eervolle
betrekking als lakei-palfrenier. Aan den overkant was een
lange slagersknecht juist bezig om eene bolronde keukengravin
met karmozijnen koonen het hof te maken, op welk tafereel
de verheven lakeien van den huize de Bruyn van Oudenhoven
met innige minachting nederblikten.</p>

<p>De palfrenier bleef staan en riep den Mercurius op den bok toe:</p>

<p>&bdquo;Heb ik het je niet gezeid, George!&rdquo;</p>

<p>&bdquo;Van die zotte keuken-Trien?&rdquo;</p>

<p>&bdquo;Excuseer, met dat slag van menschen bemoei ik me niet!
Ik meen van den ouwe!&rdquo;</p>

<p><span class="pagenum" title="157">&nbsp;</span><a id="p_157"></a></p>

<p>&bdquo;Zoo! Ja, 't is de schimmels in den grond bederven, dat
eeuwige wachten! 't Wordt met den dag vervelender! En dan
die Fransche prinses!&rdquo;</p>

<p>&bdquo;Asjeblieft! De kamenier van die madam is net zoo!&rdquo;</p>

<p>Het gelaat van den achtenswaardigen koetsier nam eene
uitdrukking van kortswijl aan, voor zoover 's mans aanzienlijke
persoon en bediening dit veroorloofden.</p>

<p>&bdquo;Nou Filip!&rdquo;&mdash;klonk het van zijne lippen&mdash;&bdquo;je bent een
beste! Hoor die meid daarover eens gieren!&rdquo;</p>

<p>Maar Filip stapte met een diplomatischen glimlach de stoep
op en neer. De keukenmeid stak nog even het hoofd buiten
de deur, toen de slagersknecht met zijne mand wegstapte, en
wisselde een heimelijken blik met George.</p>

<p>Terwijl beiden intusschen in het geheim huns harten, voor
de winterkou overvloedig beschermd door scharlaken vesten
en azuur-blauwe overjassen, met voldoening overlegden, hoezeer
de overige Haagsche menschheid een hoogen dunk mocht
koesteren van hunne nuttige en achtbare personen, was de
man, voor wien hun ruggegraat zich kromde, in zijne binnenkamer
met de aangenaamste tijdkorting bezig.</p>

<p>Men zoude hem op dat oogenblik in het salon hebben aangetroffen,
waar zijne dochter en de oude dame, die Charles
tante Bet noemde, den vorigen avond een zoo ernstig onderhoud
met dien veelbelovenden spruit des Oudenhovenschen huizes
hadden gehouden. De oude heer de Bruyn van Oudenhoven
was er volstrekt niet op gesteld, dat men hem een <em class="g">ouden</em>-heers-rang
toekende. De eerste kleermakers van de residentie,
zich noemende <em class="g" xml:lang="fr">tailleurs</em>, hadden hun best gedaan, om het
kostuum van den royalen klant zoo jeugdig mogelijk te maken.
Hij zat op dit oogenblik in een zwierigen, rood damasten
leunstoel, dus kon men niet aanstonds bemerken, hoe vlug
en kort de prachtige zwartfluweelen smoking was, die 's mans
magere gestalte omsloot.</p>

<p>Kenmerkend in den uiterlijken tooi des heeren de Bruyn
was nog het gouden lorgnet, waren de uiterst hooge halsboorden
<span class="pagenum" title="158">&nbsp;</span><a id="p_158"></a>met breede bruine strepen en hondekoppen en een
lint, lichtgroen met rozerood, waaraan een ridderkruis in
zijn knoopsgat.</p>

<p>De heer de Bruyn van Oudenhoven was sedert den vorigen
zomer gedecoreerd. Tante Bet heeft ons reeds geleerd, hoe
gelukkig de Fortuin haar schoonbroeder had bedacht. Men
heeft daarenboven opgemerkt, welk eene edele kunstbescherming
hij het koor- en ballet-personeel der Haagsche Opera
gewoon was te verzekeren.</p>

<p>In deze kunstlievende kringen had eene aangename kennismaking
met een jeugdigen <em class="g" xml:lang="fr">attaché</em> van den <span xml:lang="de">Laubenstein-Apfenroder</span>
Erfprins hem bijzonder gebaat. In zekere zeer galante
omstandigheden had hij den jongen staatsman een belangrijken
dienst bewezen, en deze had den Vorst van <span xml:lang="de">Laubenstein-Apfenrode</span>
over de hooge bekwaamheden van den heer de
Bruyn van Oudenhoven eene belangrijke <span xml:lang="fr">dépêche</span> geschreven.
Zoo was deze laatste ridder van 't <span xml:lang="de">Laubenstein-Apfenroder</span>
Luipaard geworden.</p>

<p>In zijn rooden fauteuil gedoken, ziet hij met zekere grimmigheid
naar een glas champagne, 't welk hij tegen het licht
houdt. Tegenover hem aan eene kleine ronde tafel, waarop
een luisterrijk ontbijt van oesters en geroosterd brood is geplaatst,
zit eene jongedame van een zeer in 't oog vallend
uiterlijk. Lichtblauwe zijde teekent hare figuur met nauwe
plooien van de schouders tot even boven den enkel. Een
ceintuur van rood lint, rood als de vlammen van den breeden
haard, waarin de kamer-Mercurius juist ijverig pookt, valt in
overbreede strikken en lamfers langs het pianostoeltje, 't welk
ze met opzet gekozen heeft, uit vrees voor eenige kreuking
van bovengenoemde ornamenten.</p>

<p>Het gelaat dezer jongedame had zulk eene luisterrijke rozeroode
tint, dat ze met de fraaiste wassen beelden had kunnen
wedijveren, ook was de leverancier van haar blos een der
aanzienlijkste <em class="g" xml:lang="fr">coiffeurs</em> uit de residentie. Voor 't overige
had ze een alledaagsch wezen, doffe, donkere oogen, kleine
<span class="pagenum" title="159">&nbsp;</span><a id="p_159"></a>vingers vol ringen, en een stel zware vlechten, aan het achterhoofd
vastgehaakt, met wier geldswaarde eene zuinige arbeidersvrouw
maanden lang hare huishouding had kunnen bekostigen.</p>

<p>Was zij rozerood, haar gastheer was perkamentkleurig geel.
Had zij een hoog opstijgend haartooisel, haar gastheer vertoonde
een gladde kruin met enkele kunstig gedraaide grijze
haarspieren. De Bruyn van Oudenhoven vestigde nog steeds
zijne kleine grijze oogen op het glas champagne, en schreeuwde
op eens:</p>

<p>&bdquo;Hendrik! schenk in! een schoon glas, als de wind!&rdquo;</p>

<p>Hij voegde er nog een paar sterk sprekende uitdrukkingen bij,
die we pro memorie vermelden, en steeds zullen verwaarloozen.</p>

<p>Hendrik sprong van den haard, en bood eerbiedig het gevraagde.
Daarna bracht hij eene flesch van het buffet uit den
hoek, en schonk.</p>

<p>&bdquo;Nog een glas, <span xml:lang="fr">Paquita</span>?&rdquo;&mdash;ging de gastheer voort in
't Fransch.</p>

<p>&bdquo;Twee droppels, <em class="g" xml:lang="fr">mon ami</em>!&rdquo;</p>

<p>&bdquo;Ja, nu ben je lief, <span xml:lang="fr">Paquita</span>! Omdat ik je zin doe, ben je
lief! Maar ik moet nog weten wat gisteravond....&rdquo;</p>

<p>&bdquo;<em class="g" xml:lang="fr">Tais-toi!</em>&rdquo;</p>

<p>En <span xml:lang="fr"><abbr title="Mademoiselle">M<sup>lle</sup></abbr> Paquita Duflos</span>, de beroemde kunstenares, die zoo
menig <em class="g" xml:lang="fr">pas de trois</em>, zoo menig <em class="g" xml:lang="fr">pas Bohémien</em> voor het
verrukte Haagsche parterre had afgedanst, sloeg met hare
zwakke vuist op de tafel, dat de fraaie champagnekelken
trilden. De ridder van het <span xml:lang="de">Laubenstein-Apfenroder</span> Luipaard keek
met onverminderde grimmigheid rechts en links, en riep:</p>

<p>&bdquo;Hendrik! sta je daar nog zoo te luieren? Heb je de freule
Mina gezegd, dat ik haar wachtte aan 't ontbijt?&rdquo;</p>

<p>&bdquo;De freule heeft hoofdpijn, meneer!&rdquo;</p>

<p>&bdquo;Kuren!&rdquo;</p>

<p>En de heer de Bruyn van Oudenhoven stampte met zijne
verlakte laarzen op het tapijt, terwijl hij een woedenden blik
door de kamer wierp, doch plotseling het hoofd deed zinken,
daar hij het portret van zijne overledene vrouw gewaarwerd.</p>

<p><span class="pagenum" title="160">&nbsp;</span><a id="p_160"></a></p>

<p>De deur werd op dat oogenblik eerbiedig geopend. Eene
dienstbode kwam vragen, of meneer thuis was voor den heer
Adolf Weber.</p>

<p>&bdquo;Wel zeker! Laat hem binnen! <span xml:lang="fr">Paquita, <em class="g">ma chère</em>!</span> Een
beroemd kladschilder vraagt gehoor!&rdquo;</p>

<p>Met vlugge schreden trad een jongmensch de kamer binnen.
Toen hij bemerkte, dat de heer des huizes niet alleen was,
bleef hij met eene uitdrukking van onaangename teleurstelling
staan. De heer de Bruyn wenkte met de hand en riep:</p>

<p>&bdquo;Ga zitten, Weber! Geneer je niet, kerel! Hendrik, geef een
stoel! Een glas champagne, he?&rdquo;</p>

<p>Adolf Weber aarzelde. Zijn gelaat was bleek, eene zekere
ontroering was zichtbaar in al zijne bewegingen.</p>

<p>Eindelijk sprak hij met blijkbaren tegenzin:</p>

<p>&bdquo;Reeds een paar weken heb ik getracht u te ontmoeten,
meneer de Bruyn. Altijd tevergeefs. Nu meende ik gelukkiger
te zijn, maar wederom is u niet alleen, en ik wilde u om de gunst
van een vertrouwelijk onderhoud onder vier oogen verzoeken!&rdquo;</p>

<p>&bdquo;Met plezier, kerel! De dame daar is <span xml:lang="fr"><abbr title="Mademoiselle">M<sup>lle</sup></abbr> Duflos</span>, eene kunstenares....
<span xml:lang="fr"><abbr title="Mademoiselle">M<sup>lle</sup></abbr> Paquita Duflos</span>, <em class="g" xml:lang="fr">monsieur</em> Weber, <em class="g" xml:lang="fr">un des
nos meilleurs peintres</em>!&rdquo;</p>

<p>De danseres nam Weber met een lorgnet langzaam op, de
schilder maakte eene halve buiging, waarin vrij wat bedwongen
wrevel om den hoek gluurde. De heer de Bruyn van Oudenhoven
ging voort:</p>

<p>&bdquo;We kunnen zeer vertrouwelijk spreken, Weber! Ze verstaat
geen enkel woord Hollandsch! Je hoeft je niet te geneeren!
Hendrik geef de flesch hier, en maak als de weerga, dat je
weg komt! Niemand mag ons komen storen.&rdquo;</p>

<p>Adolf Weber scheen een besluit te nemen, want hij plaatste
zich niet ver van den heer des huizes, met den rug voor
driekwart naar de Fransche danseres. Deze trok den schotel
met oesters naar zich toe, en ving aan ze met grooten eetlust
te verslinden. Een blik van onverholen minachting op de beide
mannen vergezelde ieder harer bewegingen.</p>

<p><span class="pagenum" title="161">&nbsp;</span><a id="p_161"></a></p>

<p>De schilder Adolf Weber had uiterlijk zeer weinig van
datgene, 't welk men soms kunstenaars-&bdquo;chique&rdquo; noemt.
Niemand kon aan zijn gezicht of kleeding iets opmerkelijks
bespeuren. Hij was rijzig, had onverschrokken blauwe oogen,
eene gezonde kleur en eene zekere fierheid in zijne gebaren,
die een aangenamen indruk maakte. Als zoodanig leverde hij
een volmaakt verschil met den vervallen, bleekgelen Maecenas
tegenover hem, die zich ongelooflijke moeite gaf, om iets ontzagwekkends
in toon en manieren aan te nemen, maar niets
dan de lompe driestheid van een grofzinnelijken geldman in
't oog deed vallen.</p>

<p>De kunstenaar ving aan:</p>

<p>&bdquo;Ik doe een beroep op uw geduld, meneer de Bruyn! Lang
al heb ik u willen zeggen, wat ik u nu ga mededeelen&mdash;maar
altijd hielden uwe.... zaken u bezig!&rdquo;</p>

<p>&bdquo;Natuurlijk! Gisteren een <span xml:lang="fr">souper</span> gegeven aan de beste artisten
van de Opera! Laat geworden! Van morgen met <span xml:lang="fr">Paquita</span> getoerd,
die er nu eens op stond bij mij aan huis te ontbijten!&rdquo;</p>

<p>&bdquo;Ik herinner u, meneer! dat in vroegere jaren, toen u nog
op de kleine bovenwoning van de Zuilingstraat gevestigd was,
mijne ouders zeer vriendschappelijk met u en mevrouw uwe
echtgenoote hebben omgegaan. Menig avond was u met vrouw
en dochter bij ons.&rdquo;</p>

<p>&bdquo;Ja, kerel! Die tijden zijn voorbij! Mijne goede nicht Daalberg
heeft mij eenig vermogen vermaakt&mdash;ik heb mijn ontslag
gevraagd als adjunct-commies bij Koloniën, en ben zoo langzamerhand
in andere kennissen gekomen.&rdquo;</p>

<p>&bdquo;Mijne familie beklaagt zich daarover niet. Ik matig mij geen
oordeel aan over uwe handelingen! Maar u zal het mij niet
euvel duiden, dat ik mij op die vriendschap beroep!&rdquo;</p>

<p>&bdquo;Wil je eene schilderij verkoopen? Heb je geld noodig? Adolf!
spreek vrij, kerel!&rdquo;</p>

<p>Adolf Weber beet zich met drift op de lippen. Eene donker
roode kleur trok over zijn voorhoofd. Zijn oog fonkelde. Hij
bedwong zich evenwel, en ging voort:</p>

<p><span class="pagenum" title="162">&nbsp;</span><a id="p_162"></a></p>

<p>&bdquo;Ik wilde mij op uwe vriendschap beroepen, meneer de
Bruyn! met een geheel ander doel! Ik zal kort zijn. Nog
eene vergissing als de vorige, en ik zou moeten zwijgen! U
weet, onze gezinnen hebben jarenlang met elkander omgegaan.
Ik heb de zekerheid, meneer de Bruyn! dat uwe dochter
Mina mij innig en hartelijk liefheeft&mdash;gelijk ik het van
het eerste oogenblik onzer ontmoeting deed. Toen begon ik
als kunstenaar, mijn naam was onbekend. Ik durfde haar
niet van mijne liefde spreken&mdash;thans ga ik de toekomst met
hoop te gemoet, mijn werk in de kunst is niet ongelukkig
geslaagd. Mina heeft mij liefde en trouw beloofd, alles hangt
af Van uwe toestemming!&rdquo;</p>

<p>De heer de Bruyn van Oudenhoven schonk langzaam de
glazen in, sprak een paar woorden Fransch met <span xml:lang="fr">Paquita</span>, en
vestigde toen zijne grijze oogen door de glazen van zijn gouden
lorgnet met zekere grappige verwondering op Weber. Deze
zag strak voor zich, en bleef wachten.</p>

<p>&bdquo;Weet je, wat ik er van denk, kerel!&rdquo;&mdash;begon de heer de
Bruyn&mdash;&bdquo;Ik geloof dat je een beetje al te sentimenteel bent.
Liefde en zulke kuren gaan goed op in de <span xml:lang="fr">Opéra Comique</span>,
maar bij mij aan huis wil ik er niemendal van weten! Op
zijn tijd zal Mina trouwen, natuurlijk! Maar dan zal ik er me
mee bemoeien! Ze zal een aardig stuivertje erven, en er zijn
liefhebbers genoeg!&rdquo;</p>

<p>Adolf Weber stond langzaam op. Zijn oog fonkelde opnieuw.
Zijne ademhaling was hoorbaar.</p>

<p>&bdquo;Is dit uw laatste woord?&rdquo;&mdash;vroeg hij fluisterend.</p>

<p>&bdquo;Wel neen, kerel! Ik zal er nog wat bij zeggen! Je bent
een voortreffelijke, beste jongen, als je nog eene mooie teekening
hebt, zooals laatst, neem ik ze dadelijk voor 't zelfde
geld!&rdquo;</p>

<p>Weber sidderde, maar bedwong zich nog. Uiterlijk kalm
sprak hij:</p>

<p>&bdquo;U kan mijn aanzoek weigeren, meneer! Ik had mij er op
voorbereid. Maar uwe grofheden duld ik niet!&rdquo;</p>

<p><span class="pagenum" title="163">&nbsp;</span><a id="p_163"></a></p>

<p>Luidkeels lachend wierp de ex-adjunct-commies zich achterover
in zijn stoel, en riep in 't Fransch:</p>

<p>&bdquo;Luister, <span xml:lang="fr">Paquita</span>! meneer maakt me eene scène! Meneer
wil met mijne dochter trouwen, en is niet in zijn humeur,
omdat ik weiger!&rdquo;</p>

<p>&bdquo;Wel, dat is zeer grappig!&rdquo; antwoordde de danseres, die
hare laatste oesterschelp nauwkeurig bekeek.</p>

<p>Wat Adolf Weber zou antwoorden was gemakkelijk te voorspellen,
voor wien de aderen op zijn hoog voorhoofd had zien
zwellen&mdash;maar in ditzelfde oogenblik opende zich eene zijdeur,
en trad de dochter des huizes doodsbleek te voorschijn. IJlings
trad ze op den schilder toe en riep:</p>

<p>&bdquo;Zwijg, Adolf! Laat u niet beleedigen door dat....&rdquo;</p>

<p>Het woord stokte op hare kleurlooze lippen, maar ze
wees met eene beweging vol toorn en minachting naar de
Française.</p>

<p>Sprakeloos van verbazing had de heer de Bruyn van Oudenhoven
zijne dochter zien binnentreden&mdash;nu barstte hij eensklaps
los:</p>

<p>&bdquo;Is er hier een komplot, of wat duivel, mankeert je, Mina?
Denk je, dat ik zoo stom zal wezen, om je met dien kladschilder
te laten trouwen? Heb je bij de deur staan luisteren
als eene keukenmeid, en denk-je, dat ik om al dat gejank
een zier geef? Ik ben hier de baas in mijn eigen huis, is het
niet waar, Charles?&rdquo;</p>

<p>Deze laatste woorden werden tot den veelbelovenden zoon
des huizes gezegd, die met een wijsje uit de <em class="g" xml:lang="fr">Duchesse</em> de
kamer binnenstormde.</p>

<p>&bdquo;Zoo, is er een scène? <span xml:lang="fr">Bonjour, Paquita!</span> Wat wil Weber?&rdquo;</p>

<p>De aangesprokene had gedurende de weinige seconden,
waarin dit alles geschiedde, een zwaren strijd gestreden. De
bleekheid van zijn gelaat scheen ieder oogenblik doffer te
worden: met de armen over elkaar geslagen, het hoofd gebogen,
wierp hij een blik naar het meisje, dat hij liefhad.</p>

<p>&bdquo;Wat ik wil?&rdquo;&mdash;vroeg hij.&mdash;&bdquo;Ik wil de waarheid zeggen,
<span class="pagenum" title="164">&nbsp;</span><a id="p_164"></a>die mij reeds jaren op de lippen ligt, maar die ik smoorde
uit eerbied voor haar!&rdquo;</p>

<p>Hij strekte zijne hand naar Mina uit. Deze deed vastberaden
eene schrede vooruit, en greep Adolfs hand.</p>

<p>De ex-adjunct-commies vloog uit zijn leunstoel op, en
schreeuwde:</p>

<p>&bdquo;Geene familiariteiten, als-je-blieft!&rdquo;</p>

<p>De schilder trok zijne hand zachtjes terug, en antwoordde:</p>

<p>&bdquo;Ik zal u de waarheid zeggen, meneer de Bruyn, bijgenaamd
van Oudenhoven! Dat U u zelven niet ontziet en
jaarlijks dieper zinkt in het slijk uwer liederlijkheid, dat U
het huis, waarin uwe edele overledene vrouw eens leefde, en
uwe arme dochter hare wettige plaats bezit, bezoedelt door de
tegenwoordigheid eener beschilderde deerne, als daar ginds&mdash;dat
is laag! Dat U uw zoon meesleept in uwe eigen onreinheden,
dat U hem dagelijks meer verdierlijkt door uw heerlijk
voorbeeld, zoodat hij van de knechts der Haagsche koffiehuizen
kleine sommen leent, om ze heimelijk in handen dierzelfde
deerne te storten, om u zooveel mogelijk uwe grofheden en
ellende te vergelden door list en bedrog&mdash;dat is laag! Dat
U een kunstenaar, op wiens eer en goeden naam ook door de
bekrompenste zielen niets valt af te dingen, voorbedachtelijk
uittart en beleedigt in uw huis&mdash;U, de armzalige parasiet
onzer hoogaanzienlijke, Haagsche maatschappij, U, de ijdele
leeglooper en lafhartige verkwister, ijdeler en lafhartiger dan
de heele schitterende gilde der Haagsche leege pronkers en
leege praters&mdash;dat is laag! Maar, dat U uwe eigene dochter,
uwe vlekkelooze, reine dochter in 't bijzijn van deze creatuur
durft te verdenken en te lasteren, dat is meer dan laag, dat
is de daad van een godvergeten schoft!&rdquo;</p>

<p>De heer des huizes schreeuwde luide vloekwoorden, Charles
greep naar zijn rotting. <span xml:lang="fr"><abbr title="Mademoiselle"><ins class="corr" id="corr36" title="Bron: Mlle">M<sup>lle</sup></ins></abbr> Paquita</span> begon luide te fluiten.
Eensklaps vliegt de oude schurk naar de bel, en doet haar
luide overgaan. Hendrik stort binnen.</p>

<p>&bdquo;Hei daar, Hendrik! smijt dien ploert de deur eens uit!&rdquo;</p>

<p><span class="pagenum" title="165">&nbsp;</span><a id="p_165"></a></p>

<p>Weber maakte eene korte beweging. Hendrik stond oogenblikkelijk
aan den grond genageld. Nu trad Mina op den
schilder toe, greep zijne hand, en sprak zoo luide mogelijk:</p>

<p>&bdquo;Adolf! misschien zien wij elkaar nooit weer. Het is mijn
treurige plicht mijn vader te gehoorzamen! Maar wees gerust!
Ik heb je trouw beloofd. Ik zal mijn woord houden!&rdquo;</p>

<hr class="chend" />

<h3>III.</h3>

<p><span xml:lang="fr"><abbr title="Mademoiselle">M<sup>lle</sup></abbr> Paquita Duflos</span> bewoont een zeer prachtig bovenkwartier
in de Wagenstraat.</p>

<p>Ruim een jaar is verloopen, nadat zij des ochtends ging
dejeuneeren ten huize van den hoogedelgeboren heer de Bruyn
van Oudenhoven, senior. Omstreeks acht uren des avonds
vinden wij haar in een overdadig rijk gemeubeld salon, waar
alles bijeengebracht is, wat de luim der kunstenares dag op
dag aan haar gegoeden Maecenas ontfutselde, maar waarin
alle orde, netheid en zorg volkomen ontbreken. Midden in het
vertrek staat eene tafel met een nauw aangeroerd, kostelijk
maal. Eene gaskroon werpt een hard licht op kristallen vazen
en allerlei soort van wijnglazen&mdash;enkele zijn half gevuld,
één is omgeworpen en verspreidt eene breede wijnvlak over
het witte tafelkleed. Behalve de wanorde en dwaze overlading
van dit vertrek is niets in 't oog vallender dan de ongewone
menigte van photographieën aan den wand, op den schoorsteenmantel
en op alle zeer kleine, sierlijke meubelen in 't
ronde. Deze photographieën zijn portretten en stellen niet
alleen de danseres in alle mogelijke tooneel-kostumen en poses,
maar ook haar beschermer, den heer de Bruyn van Oudenhoven
in velerhande houdingen voor. Levensgroote borstbeelden
van dezen kunstlievenden operabezoeker in fraaie vergulde
lijsten <ins class="corr" id="corr37" title="Bron: bedekten">bedekken</ins> den muur naast andere portretten, die hem
afzonderlijk of in gezelschap der danseres voorstelden.</p>

<p><span class="pagenum" title="166">&nbsp;</span><a id="p_166"></a></p>

<p><span xml:lang="fr"><abbr title="Mademoiselle">M<sup>lle</sup></abbr> Paquita Duflos</span>, in een <em class="g" xml:lang="fr">peignoir</em> van witte zijde en
kant, met den volledigen voorraad zwarte vlechten aan het
onbeschilderd hoofd, waardoor ze een geelbleek, ziekelijk gelaat
vertoont, <span xml:lang="fr"><abbr title="Mademoiselle">M<sup>lle</sup></abbr> Paquita</span> rust in bijna liggende houding op
eene sofa voor den helderbrandenden haard. Aan hare voeten
knielt onze waardige vriend Charles, de melomaan, die juist
met nog rauwer stem, dan vroeger, aanheft:</p>

<div class="poemcenter">
  <div class="poem">
    <div class="stanza" xml:lang="fr">
      <div class="i0">&bdquo;Pour tant d'amour ne soyez pas ingrate,<br /></div>
      <div class="i0">Lorsqu'il n'aura que vous pour seul bonheur!&rdquo;<br /></div>
    </div>
  </div>
</div>

<p><span xml:lang="fr"><abbr title="Mademoiselle"><ins class="corr" id="corr38" title="Bron: Mlle">M<sup>lle</sup></ins></abbr> Paquita</span> geeuwt, en gaapt, en gebiedt Charles te zwijgen.
Deze maakt wanhopige gebaren volgens tooneeltrant, en
staart in de vlammen. Een oogenblik later vangt een gesprek
aan, waarbij Charles de Bruyn van Oudenhoven even nauwkeurig
Fransch spreekt, als de eerste kappersbediende der
residentie.</p>

<p>&bdquo;Ik verzeker u, <span xml:lang="fr">Paquita</span>! dat ik het sleuteltje bezit!&rdquo;</p>

<p>&bdquo;'t Is mogelijk! Maar ik geef het kistje niet in je handen!&rdquo;</p>

<p>&bdquo;Ik begrijp je niet meer, mijn lieve demon! Je wordt
behandeld als eene slavin, je klaagt en schreit soms avonden
lang, en je wilt van geene rede hooren! Doe wat ik je raad,
en je wordt het gelukkigste schepsel van den aardbodem!&rdquo;</p>

<p>&bdquo;Alles zeer wel, maar wij Fransche vrouwen hebben een
zeker idee van fatsoen. Hij heeft het mij vertrouwd, als een
bewijs van zijne edelmoedigheid&mdash;en het dan uit mijne handen
te geven....&rdquo;</p>

<p>De deur van het salon ging op een kier open, het spichtig,
mager gezichtje van een kamenier gluurde naar binnen,
en riep:</p>

<p>&bdquo;<em class="g" xml:lang="fr">Il vient!</em>&rdquo;</p>

<p>Aanstonds greep er eene groote verandering plaats. De heer
Charles vloog als een krankzinnige naar de deur, keerde
terug, daar een stap op de trap klonk, en bedekte zich
eensklaps met de zware roode damasten gordijnen voor de
vensters. Gelukkig, dat de vensterbank breed genoeg was,
<span class="pagenum" title="167">&nbsp;</span><a id="p_167"></a>om hem eene veilige schuilplaats te verleenen.
<span xml:lang="fr"><abbr title="Mademoiselle"><ins class="corr" id="corr39" title="Bron: Mlle">M<sup>lle</sup></ins></abbr> Paquita
Duflos</span> vlijde zich nog kwijnender tegen de sofa. Nu klonk de
stap op het portaal&mdash;de heer de Bruyn van Oudenhoven,
het origineel van al de portretten aan den wand, trad binnen.</p>

<p>Hij liep aanstonds op den haard toe&mdash;stak zijne met witte
handschoenen bekleede vingeren naar het vuur uit, en knoopte
vervolgens een pelsjas open, waaronder een galakostuum verborgen
was. Hij vestigde intusschen een doordringenden blik
op <ins class="corr" id="corr40" title="Bron: Pasquita" xml:lang="fr">Paquita</ins>, die onverschillig in den haard bleef staren. Beiden
zwegen eene geruime poos. Nadat de heer de Bruyn zich
genoegzaam verwarmd had, begon hij de kleine ruimte van
de kamer tusschen den haard en de tafel op en neer te
loopen. Zijne gelaatskleur was hoogrood, 't zij van uitwendige
ontroering, 't zij van wijn. Eindelijk stond hij weer stil
en sprak, iets beter Fransch gebruikend dan zijn zoon:</p>

<p>&bdquo;Ik heb er over nagedacht, en ik blijf bij mijn besluit! Je
kunt je engagement verbreken met de directie, maar dan
nemen wij afscheid van elkaar!&rdquo;</p>

<p>&bdquo;'t Is me volmaakt onverschillig!&rdquo;&mdash;riep <span xml:lang="fr">Duflos</span> met iets
krijschends in hare stem.</p>

<p>De oude man stampte woedend op den vloer, en schreeuwde:</p>

<p>&bdquo;Dat is gelogen! Je hebt het me zoo even ook gezegd aan
tafel en me razend gemaakt, maar nu zal ik oppassen. Ik
heb een uur in de sociëteit zitten denken en tobben&mdash;de
koffie heeft mij bedaard, en ik kom nu zien, of we vrede
kunnen sluiten&mdash;maar liefst wat gauw, ik moet naar de
Opera!&rdquo;</p>

<p>&bdquo;Men zou er je anders zeker missen!&rdquo;</p>

<p>&bdquo;Dat maakt niet uit! Antwoord me op wat ik zeg.&rdquo;</p>

<p>De heer de Bruyn liep op de tafel toe, en schonk met
bevende vingeren een groot glas rooden wijn in, welke hij in
eene rassche teug verzwolg.</p>

<p>De Française hief het hoofd op. Een glimlach van minachting
speelde om hare lippen.</p>

<p>&bdquo;'t Is onnoodig je te zeggen, wat ik denk!&rdquo;&mdash;sprak ze<ins class="corr" id="corr41" title="Niet in Bron.">.</ins>&mdash;&bdquo;Ik
<span class="pagenum" title="168">&nbsp;</span><a id="p_168"></a>heb je zoo even mijn laatste woord gezegd, en ben deze
tooneelen moe, tot walgens toe! Ga heen, amuseer je, verveel
je, doe wat je wilt, maar hinder mij niet langer!&rdquo;</p>

<p>De waardige beschermer der kunst zag met verbolgenheid
in 't rond, maar antwoordde niets. Daarna schoof hij een stoel bij
de tafel, trok flesch en glas naar zich toe, en prevelde zacht
allerlei verwenschingen, terwijl hij langzaam een nieuw glas
vulde. Daarna leunde hij met het hoofd in de linkerhand, en
sprak zoo bedaard mogelijk:</p>

<p>&bdquo;<span xml:lang="fr">Paquita!</span> luister nu nog eenmaal naar me! Je kunt die
kleine beleefdheid mij ten minste wel bewijzen. Twee jaren
zijn we vrienden geweest. Er is geen dag voorbijgegaan,
waarop ik niet mijn best gedaan heb, om je genoegen te
doen. Van schrielheid of onhoffelijkheid kun je me niet beschuldigen!
Ik heb je in alles en altijd je zin gegeven! Maar
op dit eene punt geef ik niet toe! En niet alleen, dat ik niet
toegeef, maar ik vraag bovendien, dat je blijft, wat je waart&mdash;danseres!&rdquo;</p>

<p><abbr title="Mademoiselle" xml:lang="fr"><ins class="corr" id="corr42" title="Bron: Mlle">M<sup>lle</sup></ins></abbr> wuifde met hare hand statig naar den ouden
heer, en antwoordde:</p>

<p>&bdquo;Dit alles weet ik over en over. Meneer kan niet bestaan
zonder het ballet! <span xml:lang="fr"><abbr title="Mademoiselle"><ins class="corr" id="corr43" title="Bron: Mlle">M<sup>lle</sup></ins></abbr> Paquita Duflos</span>
is niets, de <em class="g" xml:lang="fr">bohémienne</em>,
die springt voor de voetlichten, is alles. Meneer heeft tot
zijne bijzondere ijdelheid noodig, ruikers op het tooneel te
werpen voor de danseres, welke het parterre toejuicht, en
gevoelt zich gelukkig, als het publiek zijne zonderlingheden
beschimpt. Maar wanneer dit alles zoo gebiedend noodzakelijk
is voor het levensgeluk van meneer, dan behoorde hij ook
achting te bewijzen aan de kunstenares, welke hij zoozeer
bewondert. Doch het tegendeel is waar! Lang heeft hij haar
met schoone beloften bezig gehouden, telkens herhaald, dat
zij eene onbezorgde toekomst te gemoet ging, eindelijk heeft
hij aan hare voeten haar zijn naam en hand aangeboden&mdash;in
duidelijke woorden, zonder aarzeling, vrij en ongedwongen....
om eenige dagen later zijne beloften te herroepen,
<span class="pagenum" title="169">&nbsp;</span><a id="p_169"></a>zijn aanbod terug te trekken en de arme kunstenares achter
den rug te bespotten! Geloof mij, meneer de Bruyn van
Oudenhoven! ik bezit een hoofd, dat misschien wel niet zoo
vlug is als mijne voeten, maar dit begrijp ik toch volkomen
goed&mdash;je houdt je belofte, of ik vertrek!&rdquo;</p>

<p>De aangesprokene zat nu met het hoofd in beide handen
gebogen. Hij antwoordde niets, en liet alleen een klagelijk
gekerm aan zijne lippen ontsnappen. Daarna dronk hij weder. De
aderen op zijn purperrood voorhoofd waren gezwollen. Hij
haalde diep adem.</p>

<p>&bdquo;Je zult niet vertrekken, <span xml:lang="fr">Paquita!</span>&rdquo;&mdash;sprak hij met doffe
stem.&mdash;&bdquo;En jij zult je zin ook niet hebben. Al die praatjes
zijn onzin. Je begrijpt zelve, dat ik niet wist, wat ik zei, toen
ik van dat belachelijk trouwplan begon....&rdquo;</p>

<p>&bdquo;Belachelijk? Waarom belachelijk? Wees voorzichtig, en let
op je woorden....&rdquo;</p>

<p>&bdquo;Geene isolentiën, <span xml:lang="fr">Paquita!</span> Mijn geduld is uitgeput!&rdquo;</p>

<p>&bdquo;Verdwijn dan, en doe een nieuwen voorraad op!&rdquo;</p>

<p>&bdquo;Ellendige deerne! Denk je dat ik me laat uitlachen....&rdquo;</p>

<p>De heer de Bruyn van Oudenhoven verbleekte plotseling.
De danseres barstte in een stuipachtig gillend lachen uit.
Doch de eerwaardige Maecenas was zich zelven langer geen
meester&mdash;toorn, spijt, verbittering en dronkenschap deden
hem sidderen. Hij bracht juist een glas aan zijne lippen, maar
bliksemsnel zich bezinnend, hief hij het op en slingerde het
naar de sofa.</p>

<hr />

<p>'t Was of er dien heelen avond wat aan de voorstelling in
de Opera haperde&mdash;meende de heer de Bruyn van Oudenhoven.
Hij verhaalde het eerst aan de <em class="g" xml:lang="fr">ouvreuses</em>, welke
hem nederig glimlachend en buigend in zijne meening versterkten.
Daarna vertelde hij het aan het buffet in de koffiekamer,
en verscheidene bedienden verwonderden zich over de
juistheid zijner woorden&mdash;terwijl hij met groote graagte
<span class="pagenum" title="170">&nbsp;</span><a id="p_170"></a>eenige glazen van verschillenden inhoud leegdronk. Daarna
zag men hem geeuwen in de <em class="g" xml:lang="fr">loge grillée</em> en wierp hij tot
verbazing van heel het parterre geen enkelen ruiker op het
tooneel.</p>

<p>De waardige kunstbeschermer had zeer onaangename oogenblikken
bij de danseres doorgebracht&mdash;hij deed zijn best die
tooneelen te vergeten. Soms duizelde zijn hoofd, en gevoelde
hij eene pijnlijke klopping&mdash;maar dan richtte hij zijn kijker
op het tooneel en spande hij zich in, om de vertooning te
volgen. De kunstenaars deden in alle opzichten hun best&mdash;zij
waren vroolijk en bezield, daar een der meesterstukken
van <span xml:lang="de">Offenbach</span> bij het Nederlandsche publiek moest worden
ingeleid. De zaal verkeerde in opgewekte stemming&mdash;de
kunstenaars werden herhaaldelijk toegejuicht. Toch had de
heer de Bruyn van Oudenhoven met geene enkele hunner
verrichtingen vrede. De komiek was geesteloos in plaats van
vermakelijk, zooals vroeger&mdash;de eerste zangeres had zich zoo
onbehagelijk gegrimeerd, dat zij, trots de hoogste levendigheid
van gebaren, bij hem geene genade kon verwerven en de
dames van het koor droegen zulke fletsche kostumen, dat
hare twijfelachtige bevalligheden hem tot wanhoop brachten.
Rust genoot hij weinig. Hij stond op, veranderde van zetel
en was het meest voldaan, toen het scherm viel.</p>

<p>Men zag hem nu ijverig door de corridors en in de koffiekamer
op en neer wandelen. Met degenen, die hem wilden te
woord staan, knoopte hij een gesprek aan. Tot een oud-gast
der opera, een zeldzaam verdienstelijk man, die vijf en tachtig
reizen de Hugenoten had zien vertoonen, en die de genealogie
van alle artisten kende, sprak hij druk over het verval
der kunst. De oud-gast schudde het hoofd, en beweerde, dat
men jaarlijks achteruitging, dat de oude, goede overleveringen
verloren waren, dat men niet meer zong, ziet u! niet
meer zong! En beiden haalden de schouders op. Daarna zette
hij zich bij de kachel, en liet zich bier schenken, toen de
bel het publiek naar de zaal riep! Een bediende met een
<span class="pagenum" title="171">&nbsp;</span><a id="p_171"></a>schenkblad onder den arm had de eer het lang relaas zijner
verveling te mogen aanhooren, en ontving tot belooning een
halven gulden.</p>

<p>Voor geen prijs wilde de edele Maecenas de Opera verlaten.
Men mocht niets buitengewoons aan hem bemerken. Men
mocht niet vermoeden, dat zijne bescherming van het ballet
hem met ondank betaald werd. Wel zoude <span xml:lang="fr"><abbr title="Mademoiselle">M<sup>lle</sup></abbr> Duflos</span> hem
de laatste beleediging niet spoedig vergeven&mdash;maar met edelmoedige
zelfopoffering van een aanzienlijk geschenk meende
hij haar wel weder te zullen winnen. Ook dacht hij aan zijne
trouwbelofte, maar het denkbeeld op zijn ouden dag onder de
scherpe tuchtroede der Fransche danseres te moeten zuchten,
deed hem eene heftige verwensching slaken. Zoo bracht hij
nog een paar uren in zijne <em class="g" xml:lang="fr">loge</em> en in het <em class="g" xml:lang="fr">foyer</em> door, totdat
eindelijk de vertooning afgeloopen was.</p>

<p>Snel sprong hij in zijn rijtuig. De palfrenier hield het
portier vast.</p>

<p>&bdquo;Wagenstraat!&rdquo;&mdash;fluisterde de Bruyn van Oudenhoven.</p>

<p>In weinige oogenblikken brachten de fraaie schimmels hem
aldaar. 't Sloeg juist halftwaalf. De koetsier George kreeg
bevel naar den stal te rijden. Zijn meester klom de trappen
van het bovenhuis op. Toen hij de deur van het salon opende,
zag hij met eenige aarzeling naar binnen. Er vertoonde zich
niets ongewoons bij den eersten blik. Het half gebruikte maal
stond nog op tafel&mdash;het omgevallen glas, de wijnvlak op het
kleed, alles was nog juist zooals in den vooravond. De sofa
was weggeschoven, de haard brandde niet meer. Op sommige
stoelen lagen kleedingstukken. Er was niemand in het vertrek.
Een onwillekeurig gevoel van schrik maakte zich van den
gullen kunstbeschermer meester. Wat zou er geschied zijn?
Doch hij stelde zich gerust. In menig booze bui had <span xml:lang="fr"><abbr title="Mademoiselle">M<sup>lle</sup></abbr> Duflos</span>
zich naar eene harer ambtgenooten begeven&mdash;en nu zat ze
daar zeker over haar treurig lot te klagen. Ze zou stellig
terugkomen&mdash;mocht het ook nog een paar uren aanhouden.
Maar het vuur is uitgegaan&mdash;echter hindert dit niet bijster
<span class="pagenum" title="172">&nbsp;</span><a id="p_172"></a>veel, de gaskroon verspreidt warmte genoeg. De heer de Bruyn
van Oudenhoven zet daarna in aangrenzende vertrekken zijn
verkenningstocht voort. Alles is verlaten, niemand antwoordt
op zijne stem. Ook hier zwerven kleedingstukken over de
meubels, anders is alles in den ouden toestand. Hij keert
naar het salon terug en schelt luide om de kamenier. Niemand
komt. Hij schelt driftig met forsche rukken&mdash;niemand komt.
Hij werpt de deur open en schreeuwt op het portaal. De echo van
zijne stem maakt hem verschrikt. Met stijgende boosheid roept
hij luide: &bdquo;Virginie!&rdquo; den naam van den kamenier&mdash;niemand komt.</p>

<p>Hij treedt weder het salon binnen en loopt met klimmenden
toorn langs de tafel. Zoo <span xml:lang="fr"><abbr title="Mademoiselle">M<sup>lle</sup></abbr> Paquita</span> uit spijt een bezoek bij
vrienden brengt, moet ze immers wel hare kamenier medenemen.
Dit denkbeeld doet hem plotseling stilstaan en glimlachen
over zijn eigen angst. Hij zet zich bedaard op de sofa,
en besluit zoo mogelijk geduldig een uur te wachten....</p>

<p>Zoo zat hij een geruimen tijd, terwijl de minuten met de
uiterste traagheid voorbijkropen. Het geluid van een rijtuig,
dat uit de verte kwam aanrollen, deed hem plotseling opstaan.
Men hield stil voor de deur. Er werd luid gebeld. Misschien
was <span xml:lang="fr">Paquita</span> ongesteld geworden&mdash;hij spoedde zich naar het
portaal en trok aan een koord. Een mannenstem vroeg:</p>

<p>&bdquo;Kan ik meneer even spreken?&rdquo;</p>

<p>Het was zijn huislakei Hendrik. Meermalen zocht men hem
zoo in de Wagenstraat op, om bevelen te vernemen of beschikkingen
voor den volgenden dag te treffen. Hij bromde eene
onverstaanbare toestemming, en trad diep teleurgesteld het
salon weder binnen. 't Was of Hendrik eene buitengewone moeite
had om boven te komen&mdash;ten minste het duurde vrij lang
eer er op de deur van het vertrek getikt werd&mdash;doch hij
lette er niet op in zijne misnoegdheid. Aarzelend werd nu de
deur geopend, en met langzame schreden trad eene deftige
oude vrouw in rouwgewaad binnen, met een zwarten sluier
over het gelaat. Zij sloeg dien echter aanstonds op, en nam
met vastberaden moed al de bijzonderheden der kamer op.
<span class="pagenum" title="173">&nbsp;</span><a id="p_173"></a>Daarna vestigde zij hare oogen op den edelmoedigen begunstiger
van het ballet. Deze had met ongekunstelde verbazing
eerst een korten vloek uitgestooten, en had haar vervolgens
met stomme verbolgenheid aangestaard.</p>

<p>Nu het gaslicht op die rustige, kalme trekken valt, herkennen
wij de dame, door Charles weleer met den naam van
tante Bet begroet. Juist wilde zij de lippen openen om te
spreken, toen de heer de Bruyn van Oudenhoven met verkropten
toorn uitriep:</p>

<p>&bdquo;Wat beduidt dit, schoonzuster?&rdquo;</p>

<p>&bdquo;Ik zal het je in drie woorden zeggen, Jakob! Je bent op
onbeschaamde wijze bedrogen, en ik kom onmiddellijk, ondanks
den nacht, tot je, om te redden wat te redden is!&rdquo;</p>

<p>&bdquo;Dat heb ik al meer van je gehoord! Je wilt mij redden,
jij, die mijne dochter versterkt in hare koppigheid tegen mij&mdash;die
Mina uit mijn huis hebt weggenomen! Je bent een eigenzinnig,
trotsch mensch, schoonzuster! Doe mij het genoegen
je met je eigene zaken te bemoeien, en laat mij met rust!&rdquo;</p>

<p>Tante Bet schudde langzaam het hoofd, en hernam zeer
kalm, spijt den dreigenden toon van haren zwager:</p>

<p>&bdquo;Jakob! dat Mina sedert een jaar bij mij woont, is je werk,
nadat je dat Fransche schepsel bij je aan huis hebt gebracht!
Zwijg daarvan, zwager! De zaak is al te treurig!&rdquo;</p>

<p>De stem der oude dame klonk zoo ernstig gebiedend, de
uitdrukking van hare trekken was zoo smartelijk en zoo edel,
dat de teleurgestelde lichtmis zijn gelaat afwendde, en zweeg.</p>

<p>&bdquo;Maar nu&rdquo;&mdash;ging zij voort&mdash;&bdquo;hebben we geheel iets anders
te overleggen. Zou je denken dat ik hier in de kamers van
deze deerne zou willen komen, als ik gevaar liep er haar
zelve te zullen ontmoeten?&rdquo;</p>

<p>&bdquo;Wat meen je?&rdquo;&mdash;schreeuwde de Bruyn van Oudenhoven,
terwijl eenige schorre vloeken tusschen zijne tanden bestierven.</p>

<p>&bdquo;Ik meen, dat uwe juffrouw <span xml:lang="fr">Duflos</span> vanavond ongeveer
halftien met den trein naar Rotterdam vertrokken is in gezelschap
van je eenigen zoon&mdash;anders niet.&rdquo;</p>

<p><span class="pagenum" title="174">&nbsp;</span><a id="p_174"></a></p>

<p>De oude man zat als door den donder getroffen. Zijne handen
sidderden. Hij vloog met een woedenden sprong naar de tafel,
greep zijn hoed en wilde het vertrek verlaten. Tante Bet
snelde hem na, en zei zeer rustig:</p>

<p>&bdquo;Luister, Jakob! Je kunt hen toch niet achterhalen! Misschien
zijn zij reeds over de Duitsche grenzen, misschien vertrekken
zij morgen naar Londen! En je moet weten of je de zaak
aanstonds ruchtbaar wilt maken!&rdquo;</p>

<p>De bedrogen balletvriend stond eensklaps stil voor zijne
schoonzuster, en haar ruw bij den arm grijpend, krijschte hij:</p>

<p>&bdquo;Je wilt me bang maken, je liegt! Hoe weet je dit?&rdquo;</p>

<p>Tante Bet schudde den woesteling van hare zijde af en
antwoordde:</p>

<p>&bdquo;Wees bedaard, zwager! Ik heb Hendrik medegebracht. Hij
wacht mij beneden! Hij heeft de zaak ontdekt. De jongeheer
Charles is omstreeks halfnegen in groote haast thuis gekomen,
heeft Hendrik geroepen, met dezen een koffer gepakt en gezegd,
dat hij een uitstapje deed naar Amsterdam. Daarop is eene
vigilante&mdash;waarschijnlijk vooraf besteld&mdash;aan de deur verschenen.
Hendrik heeft den koffer helpen opladen, en verklaart
daarin duidelijk twee gesluierde dames te hebben zien zitten.
De vigilante is daarop in allerijl naar het station vertrokken!
Hendrik heeft denzelfden weg ingeslagen, heeft overal gevraagd
en onderzocht, en van allerlei lui vernomen, dat Charles met
twee dames, de eene voornaam en buitengewoon gekleed, de
andere veel eenvoudiger, eene kamenier waarschijnlijk, plaats
heeft genomen naar Rotterdam. Zij spraken voortdurend
Fransch!&rdquo;</p>

<p>De Bruyn van Oudenhoven viel bitter glimlachend op een
leunstoel neer. Hij wreef de handen radeloos ineen, en rukte
aan het weinige grijze haar op zijn schedel. Zijn voorkomen
was op dat oogenblik diep terugstootend en allerellendigst.
Een schitterend licht viel juist op de fraaie decoratie in zijn
knoopsgat, op het lichtgroene en rozeroode lint van het
<span xml:lang="de">Laubenstein-Apfenroder</span> Luipaard.</p>

<p><span class="pagenum" title="175">&nbsp;</span><a id="p_175"></a></p>

<p>Tante Bet zag met statigen ernst op den diepvernederden
man. Wat zij nu ging zeggen, was met zachter, vriendelijker
stem, dan vroeger:</p>

<p>&bdquo;Zwager! Je bent ongelukkig door eigen schuld! Ik zal je
niet oordeelen! Maar sluit nu het oor niet langer voor mijne
waarschuwingen! Hoor, wat je edele, brave Mina u toeroept!
Je hebt haar leven en geluk verwoest, hare schoone hoop
van teedere liefde en trouw heb je moedwillig verstoord door
de ruwe beleedigingen, den goeden Adolf Weber toegevoegd!
Zoo even zeide zij mij: Tante! ga naar mijn armen papa
en zeg hem, dat wij hem zullen liefhebben, nu ieder hem
bedriegt en verlaat!&rdquo;</p>

<p>De oude dwaas slaakte een kermenden kreet, tranen vloeiden
door de vingeren, die zijn gelaat bedekten. Tante Bet
sloeg deze zenuwachtige droefheid met belangstelling gade,
en meende eene schrede verder te kunnen gaan.</p>

<p>&bdquo;Kom, Jakob! Wees nu eens weder openhartig en goed,
zooals je voor je grootheid placht te zijn. Verzoen je met
Mina&mdash;vergeet dat gemeene creatuur, en wees gerust over
Charles! Zoodra zijn geld verteerd is, laat de danseres hem
loopen&mdash;en dan zullen we....&rdquo;</p>

<p>Maar de Bruyn van Oudenhoven slaakte plotseling een
woedenden kreet. Met ingehouden adem liep hij naar een zijvertrek&mdash;onder
allerlei toornige dreigementen hoorde de verbaasde,
oude dame hem een kast openen, meubelen omverwerpen,
eindelijk kwam hij terug met eene fraaie cassette
van rozenhout. Hij zonk zwijgend en doodsbleek op een stoel
en greep in een ring met sleutels, dien hij bij zich droeg.
Met sidderende vingeren opende hij het kistje, wierp er eenige
papieren uit op den vloer en zocht eenige seconden. Eensklaps
slingerde hij de cassette met een luiden vloek tegen den wand
en schreeuwde:</p>

<p>&bdquo;Bestolen! Bestolen! Dieven! Dieven, ellendige, gemeene
dieven!&rdquo;</p>

<p>Tante Bet ontstelde hevig. Zij had als een gerucht gehoord,
<span class="pagenum" title="176">&nbsp;</span><a id="p_176"></a>dat haar zwager zoozeer al de luimen der danseres bevredigde,
dat hij zelfs zijne cassette met effecten, heel zijn fortuin in
roerende goederen naar hare woning had overgebracht. Zij had
daarop de bedienden zooveel mogelijk ondervraagd&mdash;doch toen
dezen niets wisten, had zij zich gerust gesteld. Nu echter
vreesde zij het ergste. Zij trad bevende op den ongelukkigen
man toe, die beweegloos zijne oogen naar den grond richtte,
terwijl zijne tanden klapperden.</p>

<p>&bdquo;Jakob, bevatte die cassette geld?&rdquo;</p>

<p>Geen antwoord.</p>

<p>&bdquo;Jakob, is het waar, dat je zoo dwaas kondt zijn, om je
fortuin in de handen eener oplichtster te vertrouwen?&rdquo;</p>

<p>Geen antwoord.</p>

<p>&bdquo;Zwager! Nog eens, ik wil je niet oordeelen! maar hoe
zou je de stem van je geweten tot zwijgen brengen, als je
dochter tot den bedelstaf was gebracht, nu eene lage lichtekooi
met je ellendigen zoon haar het wettig erfdeel ontsteelt?&rdquo;</p>

<p>De heer de Bruyn van Oudenhoven lachte bitter.</p>

<p>&bdquo;Erfdeel&rdquo;&mdash;fluisterde hij met doffe stem.&mdash;&bdquo;Jij vraagt dus
ook alleen naar geld, zooals de anderen&mdash;jij, die zoo vroom
en edel bent, ha! Ik heb de sluwe dievegge bedrogen, schoonzuster.
Zij waande heel mijn fortuin tot onderpand van eene
trouwbelofte te bezitten, maar ik hield de cassette gesloten.
't Is waar, een sleutel is voor maanden zoekgeraakt&mdash;zeker
eene handigheid van mijn handigen Charles. Stel je gerust!
Mina zal geen schade lijden. Er waren slechts een paar duizend
gulden in bankpapier hier&mdash;de rest is bij den Notaris.&rdquo;</p>

<hr class="chend" />

<p><span class="pagenum" title="177">&nbsp;</span><a id="p_177"></a></p>

<h3>IV.</h3>

<p>Hoog in de toppen der beuken ruischte de zoele zuidenwind.
Juni was in 't land. De meidoorns en de linden spreidden
zoete geuren in 't rond. Allerlei stemmen van vogels
orgelden onder het groen. De gulden zonnestralen speelden
over de frissche takken der boomen, en teekenden soms
breede, trillende gouden schijven over het zandige pad van
de laan. De geheele Zeestraat van Den Haag naar Scheveningen
scheen feest te vieren bij de terugkomst van den zomer.
De stem van den wind en der vogels vormde een lustig concert,
somtijds verdoofd door de talrijke rijtuigen, die van de
residentie naar het Badhuis rolden. De hooge laan ter zijde
van den weg, zoo schilderachtig in 't groen verscholen, was
nog niet overdekt met breede scharen van badhuisbezoekers&mdash;want
het was midden in de week, juist tegen twaalf uren,
dat we een jongmensch met langzame schreden naar het zeedorp
zien wandelen.</p>

<p>Adolf Weber, wiens stem anderhalf jaar geleden zoo nadrukkelijk
klonk in het prachtige vertrek des heeren de Bruyn
van Oudenhoven, komt van eene reis naar het zonnige Zuiden
terug. Hij had Tyrol en de meren van Noord-Italië bezocht,
hij zou naar Florence vertrekken, toen een brief hem terugriep.
Adolf Weber heeft een zwaren strijd met zijn lot bestaan.
Hij had, na de heftige tooneelen bij den vermogenden
balletbegunstiger, Mina niet weer ontmoet. Toen hij er eene
poging voor in 't werk stelde, was die mislukt. Hij had zich
namelijk tot tante Bet gewend, die eene hartelijke vriendschap
voor den jongen, ernstigen kunstenaar koesterde. Aanstonds
had deze zijn vurigste wenschen afgewezen&mdash;elk onderhoud
met de teeder geliefde jonkvrouw was nu onmogelijk, had de
oude dame verklaard. Mina was haar vader gehoorzaamheid
verplicht, en had Adolf hare trouw verpand. Elke ontmoeting
was nu ongepast, daar zij heimelijk zou moeten geschieden,
<span class="pagenum" title="178">&nbsp;</span><a id="p_178"></a>en de oude tante kende hare nicht te goed, om niet te vermoeden,
dat de fierheid van deze zoodanige voorwaarde zou afwijzen.
Weber behoefde nimmer te wanhopen&mdash;Mina had haar
woord gegeven. Zoolang echter de heer de Bruyn van Oudenhoven
zijne meeningen niet wijzigde, was het onkiesch, 't zij
in persoon, 't zij met een brief, het diepverslagen meisje
aan hare beloften te herinneren.</p>

<p>Wat zoude de teleurgestelde kunstenaar tegen deze logica?
Met onuitsprekelijken weedom onderwierp hij zich geduldig&mdash;en
herinnerde zich ieder oogenblik de koene woorden van de
kloeke jonkvrouw, toen een lakei geroepen werd, om hem de
deur uit te werpen, toen haar oog fonkelde van verontwaardiging,
en hare vingeren trilden in zijne hand. Maar toch, in
hare nabijheid te leven, haar niet te mogen naderen, zelfs
eene toevallige ontmoeting zooveel mogelijk te schuwen, was
boven zijne kracht. Zijn leven in de residentie werd hem
ondragelijk&mdash;zijn werk boezemde hem geen belang meer in&mdash;hij
bracht oogenblikken door, waarin hem de voorzichtige
wijsheid der oude dame als iets monsterachtigs voorkwam,
waarin hij zich diets maakte, dat alle hoop verloren was, dat
Mina hem eerlang vergeten zoude. Vandaar zijne reis. Reeds
lang lokte hem het land der beloften voor ieder kunstenaar,
nu eischten de omstandigheden iederen dag luider eene kunstreis
naar Italië. Tante Bet keurde zijn besluit volkomen goed,
zelfs beloofde zij hem voor het geval, dat de heer de Bruyn
van Oudenhoven zijn besluit mocht wijzigen, een onmiddellijk
bericht.</p>

<p>Adolf Weber zette zich een oogenblik op eene bank onder
het zonnige lommer van het Scheveningsche hout. Nu klopte
zijn hart luide van de heerlijkste hoop&mdash;en toch aarzelde hij
het doel van zijne wandeling te bereiken. Een schrijven van
tante Bet had hem naar Nederland teruggeroepen. Daarin was
hij voorbereid op groote veranderingen. De hoogst ernstige,
bijna angstwekkende toon had hem met den uitersten spoed
doen reizen. Den vorigen avond was hij aangekomen. En uit
<span class="pagenum" title="179">&nbsp;</span><a id="p_179"></a>den mond van zijn spraakzamen huisbaas, een bolbleek Haagsch
koekenbakker, had hij zoo gewichtige dingen vernomen, dat hij
den geheelen nacht in onrustige gepeinzen had doorwaakt.</p>

<p>Iedereen wist het in de residentie&mdash;de rijke heer de Bruyn
van Oudenhoven was op ellendige wijze aan zijn eind gekomen.
In den vorigen winter had hem een zware slag getroffen. Zijn
veelbelovende zoon Charles had hem eenige duizenden guldens
ontfutseld, zei bakker Willemsen, en was daarna op de vlucht
getogen, met zoo'n Fransche &bdquo;madam&rdquo; van de komedianten.
De menschen vertellen er bij, dat de Fransche &bdquo;madam&rdquo; eigenlijk
met den ouden heer had moeten trouwen, maar dat hij er
geen &bdquo;genie&rdquo; voor getoond had. De jongeheer Charles was er
nog het ergst afgekomen, want die was na veertien dagen al
weer terug&mdash;de Fransche danseres had hem weggejaagd. Zijn
vader deed niet beter. Er moest al vrij wat zijn voorgevallen,
want de oude heer zag er na dien tijd als een stokoud mannetje
uit. De jongeheer had eerst op zijn krediet geleefd, maar
toen men merkte, dat er niet betaald zou worden, was hij
achtervolgd en daarna plotseling verdwenen uit Den Haag.
Iedereen wist, dat hij, voor een maand of vier, als koloniaal
naar de Oost vertrokken was en dat de oude heer gezworen
had, geen cent van 's jonkers schulden af te doen.</p>

<p>Maar, voegde bakker Willemsen er bij, 't was wonderlijk
geweest, zoo woest en &bdquo;schandalig&rdquo; die oude heer na dat
tijdstip geleefd, gereden en gedronken had. Bij alle koffiehuizen
zag men des nachts zijn rijtuig met de fraaie schimmels staan,
en in het holste van den nacht rende hij onder woest geschreeuw
door de straten. Zijne bedienden hadden hem meest
allen verlaten, en daarom was zijn laatste koetsier een groote
brekebeen geweest. Zoo had deze voor een groote vier weken,
tegen den morgenstond, een toertje met den heer de Bruyn
van Oudenhoven door de stad gemaakt, en was hij met het
rijtuig bij het oprijden van een brug naar het Bosch tegen
een lantaarnpaal aangeslingerd, door welken schok de oude
heer zijn evenwicht verloren had, en uit den open wagen op
<span class="pagenum" title="180">&nbsp;</span><a id="p_180"></a>de steenen was nedergestort. Zwaar was het achterhoofd gewond
en stervende was hij zijne woning ingedragen, waar hij
reeds den laatsten adem had uitgeblazen, voordat zijne eenige
dochter, die bij familie woonde, aan zijn sterfbed verscheen.</p>

<p>Wel vroeg de jonge kunstenaar zijn huisbaas tal van ophelderingen,
welke deze hem met groote breedsprakigheid meedeelde,
maar van mejuffrouw de Bruyn en van hare familie wist hij
niets meer, dan dat zij op eene villa aan den Scheveningschen
weg woonde. In den vroegen morgen was hij naar de bovenwoning
van tante Bet gesneld, en daar had men hem zonder
eenige verdere opheldering het nummer en den naam van het
buitenverblijf meegedeeld. Eenige zijner beste vrienden, die hij
daarna om inlichting raadpleegde, verzekerden hem, dat het
relaas van bakker Willemsen volkomen juist was. Men verhaalde
hem zelfs, dat de oude schelm zijn zoon Charles van
diefstal had willen aanklagen, maar dat hij door tusschenkomst
van zijne dochter dit had opgegeven. Weinig wist men hem
van Mina te zeggen&mdash;eenigen hadden haar gezien in den
tuin der villa, en verzekerden hem, dat zij iets lijdends in haar
voorkomen vertoonde, en nimmer onder menschen verscheen.</p>

<p>En terwijl Adolf Weber al deze dingen met groote snelheid
overwoog, klopte hem het hart van angst en verlangen tevens&mdash;nog
eenige schreden, en hij zou de dierbare geliefde terugzien.
Hoe zou hij worden ontvangen?</p>

<hr />

<p>Een lieflijk plekje was het inderdaad.</p>

<p>'t Was de tuin der villa, waar tante Bet zich met hare nicht
Mina voor den zomer gevestigd had. Langs de zuidzijde van
de woning strekte zich eene veranda uit, door een afdak en
breede guirlandes van slingerplanten, vooral geurige kamperfoelie,
tegen de al te felle schittering der zon beveiligd. Een
rozentuin, in den vollen zin des woords, strekte zich voor het
terras uit. De golvende duinrug stuitte den blik en sloot dit
<span class="pagenum" title="181">&nbsp;</span><a id="p_181"></a>aan geuren en kleuren zoo rijke oord met een groenenden
muur van de buitenwereld af. Wel klonk het geraas van den
rijweg tot in den tuin, maar geen nieuwsgierig oog van buiten
kon tot in het heiligdom der vrouwen doordringen.</p>

<p>Thans zitten ze te zaam op het terras, tante Bet aan de
ijzeren tuintafel, waarop ze de koffie klaarmaakt, Mina in een
der hooge matten stoelen, die eene eigenaardigheid schijnen
te vormen van het Scheveningsche strand, en die zoo uitmuntend
geschikt zijn, elken hinderlijken tochtwind onschadelijk
te maken. Hare liggende houding en de treffende bleekheid
van haar gelaat bewezen, dat ze veel geleden had, en nog
steeds leed. De schittering der zon in den tuin over de teedere
kleuren van rozen en geraniums, scheen haar zachtblauw oog
zelfs te fel&mdash;haar hoofd leunde achterover, terwijl zij de fijne
hand boven de oogen beschermend opgeheven hield.</p>

<p>&bdquo;Kom Mina!&rdquo;&mdash;sprak tante Bet<ins class="corr" id="corr44" title="Niet in Bron.">.</ins>&mdash;&bdquo;Ik hoor weer geen woord
van morgen! Je zult opnieuw ziek worden, melieve! als je altijd
toegeeft aan dien zin voor mijmeren en zwijgen!&rdquo;</p>

<p>Mina hief zich eenigszins op, en glimlachte flauw. Zacht
klonk hare stem:</p>

<p>&bdquo;Tante! U zal nog wat geduld met mij moeten oefenen! Ik
heb zooveel treurigs doorleefd, dat ik mij niet gewennen kan
aan eenig denkbeeld van geluk! Alles om mij heen is gestorven&mdash;soms
schijnt het mij, dat hopen en leven voor mij
eene zeer zware taak zal worden!&rdquo;</p>

<p>De oude dame schudde het hoofd:</p>

<p>&bdquo;Alles is gestorven!&rdquo;&mdash;mompelde zij zacht<ins class="corr" id="corr45" title="Niet in Bron.">.</ins>&mdash;&bdquo;Vergeet je
dan, dat ik je liefheb, mijn kind?&rdquo;</p>

<p>Mina bloosde snel, en de handen uitstrekkende, terwijl een
traan in haar oog glinsterde, fluisterde zij:</p>

<p>&bdquo;Vergeef me, tante! U alleen weet, wat ik ondervond....
welke hoop....&rdquo;</p>

<p>&bdquo;Nu ja, ik zal je weer moeten beknorren, als een kind.
Waarom altijd het ergste vermoed! Wie zegt je, dat Adolf....&rdquo;</p>

<p>&bdquo;Och, tante! Spreek niet van hem! Diep beleedigd heeft hij
<span class="pagenum" title="182">&nbsp;</span><a id="p_182"></a>ons huis verlaten. Kan hij dat alles vergeten,&mdash;vergeten, dat
ik de dochter ben van een man als mijn vader, de zuster....
neen tante! Adolf is fier! ik ken hem. Nooit heeft hij iets
van zich doen hooren in al dien tijd.... het is voorbij, voor
goed voorbij!&rdquo;</p>

<p>Mina leunde achterover, en weende stil.</p>

<p>De oude vrouw stond op, naderde den grooten stoel, en
knielde op een voetbankje voor de bedroefde jonkvrouw.</p>

<p>Hare hand grijpend, sprak ze snel:</p>

<p>&bdquo;Plaag je niet langer, mijn kind! Adolf kon, mocht niet
komen. Hoe dikwijls vertelde ik je, dat ik dit zelve met hem
heb bepaald. Hij heeft me immers geschreven!&rdquo;</p>

<p>&bdquo;Zeker, tante! Dat is alles zeer goed en waar. Maar er rust
nu schande op mijn naam. Adolf zal in Italië zijne kunst met
al de kracht van zijn geest gaan beoefenen&mdash;de nieuwe wereld
zal hem troosten, hij zal u nog eenige reizen schrijven zeker,&mdash;maar
eindelijk houdt ook dit op en dan....&rdquo;</p>

<p>&bdquo;Ondeugend, zwaarmoedig schepsel! Je spreekt tegen eigen
overtuiging! Adolf heeft je lief, boven alles hartelijk lief!&rdquo;</p>

<p>Er klonk een zachte tred over het grind van het tuinpad.
Tante Bet zag om, doch bemerkte niemand. Mina had op
niets gelet.</p>

<p>&bdquo;En&rdquo;&mdash;ging tante Bet voort&mdash;&bdquo;geloof me, kind! Adolf
verneemt natuurlijk, zoodra hij terug zal gekomen zijn, alles
wat er hier is voorgevallen. Zijn eerste werk zal zijn ons op
te zoeken&mdash;want je kunt hem nu bewijzen, dat je het waarlijk
meende, toen je hem trouw hebt beloofd!&rdquo;</p>

<p>Mina richtte zich geheel op. Plotseling kwam er gloed in
haar oog. Zij zag de oude dame uitvorschend aan.</p>

<p>&bdquo;Tante! U weet iets! Uw toon zegt het mij! Tante, spreek
toch....!&rdquo;</p>

<p>Maar de oude dame zag peinzend naar het zijpad bij de
villa. Daar klonk weer de tred. Eensklaps richt zij zich op,
en maakt eene haastige beweging. Adolf Weber stond op
het terras. Beiden wilden spreken, maar stonden beweegloos
<span class="pagenum" title="183">&nbsp;</span><a id="p_183"></a>stil. Doch de jonkvrouw had haar zetel verlaten. De kunstenaar
strekte de armen uit. Met het diepste stilzwijgen
ving hij in een ondeelbaar oogenblik de sidderende Mina in
zijne armen....</p>

<hr />

<p>&bdquo;Neen, tante, van vreugd zal ik niet instorten! Ik ben wel,
volmaakt wel! Laat mij toch met Adolf spreken!&rdquo;</p>

<p>Dat zeide Mina aan den avond van dienzelfden dag, waarop zij
des morgens nog wanhoopte aan de terugkomst van den langverwachte.
Een wonderlijke medicijnmeester is de liefde! De
kwijnende bloem is geheel opgericht, de moedelooze maagd is
eene sterke, van vreugde stralende jonkvrouw geworden. Tante
Bet schudt het hoofd wel, maar wischt toch heimelijk een traan
weg. Het geluk van haar pleegkind, de zaligheid van den edelen,
flinken jonkman&mdash;dat schouwspel, zoo lang gewenscht en gehoopt,
ze had het nu voor oogen. En in alle stilte getuigt
haar geweten, dat hare plichtsbetrachting tegenover beiden niet
zonder vrucht is gebleven. De jongelieden spraken, fluisterden,
glimlachten en zwegen eene lange poos, zooals ik hoop, dat ieder,
die een gezond menschenhart met warmte heeft voelen kloppen,
eens gesproken, gefluisterd, geglimlacht en gezwegen heeft, of
althans eenmaal spreken, fluisteren, glimlachen of zwijgen zal.</p>

<p>Slechts een woord uit hun gesprek wordt ter wille der
historie hier vermeld.</p>

<p>&bdquo;Mijn broer Charles!&rdquo;&mdash;verhaalde Mina&mdash;&bdquo;vertrok naar Indië.
Voor eenige dagen kregen wij een zeer kort bericht, dat hij in
het hospitaal te Batavia aan eene hevige ziekte overleden was!&rdquo;</p>

<p>&bdquo;Misschien nog het beste voor hem&rdquo;&mdash;meende Adolf.&mdash;&bdquo;Hij
was ongeschikt voor eene ernstige taak. Zijn hart was diep
bedorven in het best van zijne jonge jaren. Je weet het,
melieve! de eenigste opvoeding, welke hij ooit genoot, ontving
hij in de <span xml:lang="fr">stalles</span> der Fransche Opera in Den Haag!&rdquo;</p>

<hr class="chend" />

<p><span class="pagenum" title="184">&nbsp;</span><a id="p_184"></a></p>

<h2 class="size125"><a id="WAT_THANS">WAT THANS NIET MEER GEBEUREN KAN.</a></h2>

<hr class="chbegin" />

<div class="introquote">
  <p>&bdquo;Vooral is het nepotisme eene steeds invretende
  kanker, omdat daarbij het persoonlijk belang van
  dezen of genen sollicitant en diens familiebetrekking
  boven het staatsbelang wordt gesteld.&rdquo;</p>

  <p class="right rind2">Mr. <span class="mixcap">L. Ed. Lenting</span>.</p>
</div>

<div class="introquote">
  <p><ins class="corr" id="corr46" title="Niet in Bron.">&bdquo;</ins>Het eigenaardig karakter van de vertegenwoordigers
  des volks bestaat daarin, dat zij.... zoo
  onafhankelijk mogelijk zijn.&rdquo;</p>

  <p class="right rind2">Mr. <span class="mixcap">C. Van Bell</span>.</p>
</div>

<h3>I.</h3>

<p class="subh3b">Het gezin van den Commies.</p>

<p>&bdquo;Gaat Moe niet meewandelen?&rdquo;</p>

<p>&bdquo;Neen, Betsy!&rdquo;</p>

<p>&bdquo;En 't is zulk mooi weer!&rdquo;</p>

<p>&bdquo;'k Ben wat vermoeid, kind!&rdquo;</p>

<p>&bdquo;Och, kom! ga mee, Moe! ga mee!&rdquo;</p>

<p>Maar Betsy drong tevergeefs. Moeder schudde zacht het
hoofd, en stond op, om het eenvoudige stroohoedje met zwart
fluweel lint van hare zeventienjarige blonde dochter eenigszins
te verschikken op de fraai krullende lokken. Betsy glimlachte
vroolijk, moeder zag ernstig. De deur van het vertrek werd
intusschen geopend. Nog een jong meisje, een paar jaar ouder
dan Betsy en lang zoo opgeruimd en onschuldig vroolijk niet
als deze, trad met een betrokken gelaat binnen. Betsy keerde
zich tot haar, en zei aanstonds:</p>

<p><span class="pagenum" title="185">&nbsp;</span><a id="p_185"></a></p>

<p>&bdquo;Ga je tóch mee, Sofie?&rdquo;</p>

<p>&bdquo;Och ja, kind! Vader wil het graag. In Godsnaam dan! Wat
zien <ins class="corr" id="corr47" title="Bron: jou">jouw</ins> handschoenen er nog goed uit! Kijk de mijnen eens!&rdquo;</p>

<p>En Sofie stak hare lange en magere vingers vooruit, thans
bedekt met heldergele handschoenen van Schotsch katoen.</p>

<p>&bdquo;Ik heb nog een nieuw paar, Sofie!&rdquo;&mdash;klonk moeders stem&mdash;&bdquo;wil
je die gebruiken?&rdquo;</p>

<p>&bdquo;Dank u, moeder! 't Kan er vandaag nog wel mee door!
Mijn parasol is toch zoo verschoten!&rdquo;</p>

<p>Op dit oogenblik trad een man van ongeveer zestig jaar de
kamer binnen, vrij net in 't zwart gekleed, hoewel zijne zorgvuldig
toegeknoopte jas veel te dikwijls in aanraking was
gekomen met den schuier, om nog eenige aanspraak op glans
of fraaiheid te kunnen maken.</p>

<p>&bdquo;Komt, kinderen!&rdquo;&mdash;riep hij vriendelijk&mdash;&bdquo;ben jelui klaar!&rdquo;</p>

<p>En haastig werd moeder toegeknikt door de oudste dochter,
terwijl de jongste ze eerst met kinderlijke hartelijkheid ten
afscheid kuste&mdash;en weldra verdween het drietal, om de wandeling
te beginnen. Moeder oogde ze na, want ze kwamen het
venster aan de straat voorbij. Betsy keek naar boven, en
groette haar met een liefderijken glimlach. De achtergeblevene
zette zich langzaam aan het venster neer. Ze liet de armen
moedeloos in den schoot vallen. Zacht schudde ze het hoofd,
een traan rolde langzaam over hare bleeke, vermagerde wang.</p>

<p>'t Was maar eene eenvoudige, burgerlijke vrouw, die moeder
en die echtgenoote&mdash;in haar effen bruin kleed; met haar onder
de muts weggestreken grijs hair, was er niet veel belangrijks
in haar voorkomen te bespeuren, maar wie hare geschiedenis
had gekend, wie ingelicht ware geweest van al de stormen
en zorgen, die op dit oogenblik haar gemoed beangstigden, hij
hadde die gebogen gestalte met de innigste deernis beschouwd.</p>

<p>Haar leven was een lange strijd geweest, om te kunnen
leven, en hare groote veldslagen had ze bijgewoond in hare
laatste huwelijksjaren. Ze had met buitengewonen moed gestreden
tegen een sterken vijand: de dagelijksche behoefte van
<span class="pagenum" title="186">&nbsp;</span><a id="p_186"></a>een fatsoenlijk gezin in de residentie.... en haar eenig wapen
in dien strijd was de zeer karige bezoldiging van een commies
bij het ministerie van **** geweest. De behoeften klommen,
het loon bleef hetzelfde, eigenlijk verminderde het, want &bdquo;de
tijden&rdquo; als men zegt, &bdquo;werden duurder&rdquo;. Maar deze moeder
en echtgenoote had met wanhopigen moed den strijd volgehouden,
zij had tot nog toe gezegevierd, en was gedecoreerd....
door het zilver van hare slapen en door een gerust geweten.</p>

<p>Maar deze overwinningen waren soms duur gekocht. Ze had
drie dochters en twee zonen. De oudste dochter had reeds de
ouderlijke woning verlaten, om naar de Oost te gaan als gouvernante&mdash;de
dag van haar vertrek was eene zware worsteling
geweest voor het arme moederhart! Nog altijd dacht ze aan
dat uur van scheiden, toen hare meest geliefde dochter haar
werd ontrukt&mdash;doch zelfbeheersching en berusting in de noodzakelijkheid
hadden de felste smart eenigszins gelenigd. Wat
al overleg, welke zuinigheid had zij niet moeten aanwenden,
om die oudste dochter zoo ver te brengen! Onderwijs van
allerlei aard, somtijds duur en boven hare macht, omdat ze
ook hare beide jongere dochters daarin wilde doen deelen&mdash;de
opvoeding van een paar knapen, de een nu al geplaatst
aan 't zelfde ministerie, waar zijn vader diende, de ander op
zestienjarigen leeftijd als vrijwilliger in dienst getreden&mdash;dit
alles had haar jaar aan jaar beangstigd en bekommerd, maar
meestal waren de bezwaren door hare schranderheid overwonnen
of uit den weg geruimd. Zij had daarbij eene ongemeene
bekwaamheid aan den dag gelegd in het beheer der magere
huislijke inkomsten. Haar budget sloot telkenjare met een klein,
zeer klein, bijna onmerkbaar voordeelig saldo, en daaruit poogde
zij een reservefonds saam te stellen voor buitengewone uitgaven&mdash;aan
schulddelging behoefde ze niet te denken, want
het gezin kende geen debet of credit. Moeder betaalde alles
en kocht alles, zonder hare middelen met de geringste som
te overschrijden.</p>

<p>Was alzoo uiterlijk rust en orde gewonnen in dit huisgezin
<span class="pagenum" title="187">&nbsp;</span><a id="p_187"></a>door het verstandig bestuur der moeder, was er niemand daarbuiten,
die zelfs bij de uiterste achterdochtigheid en de kilste
kwaadwilligheid aan het fatsoen en de achtbaarheid dezer
familie durfde twijfelen, daarbinnen in den huiselijken kring
bleven nog velerlei kleine moeilijkheden, die door gedurige
herhaling het meeste van de geestkracht der moeder eischten.
Daar was in de eerste plaats haar man. Ze wist wel, dat hij
den heelen dag druk werk had aan 't ministerie, somtijds nog
des avonds&mdash;en dat al meer dan vijf en dertig jaren&mdash;maar
ze had toch zoo vurig gewenscht, hoewel die wensch nooit
over hare lippen was gekomen, dat hij in stede van altoos
en immer met dezelfde oude folianten en papieren, zich met
iets meer winstgevends, had beziggehouden. Hij had zelfs ten
vorigen jare eene onvoorziene uitgaaf op haar budget gebracht&mdash;hij
had de vrucht van jarenlange studie en geduldig onderzoek
met ongelooflijke moeite geboekt, en wederom na jarenlange
aarzeling die eindelijk bestemd voor de pers. Wel had hij
soms korte artikelen gesteld over genealogie en heraldiek, die
zijn naam in een zeer kleinen kring van degelijke, wetenschappelijke
kenners hadden bekendgemaakt, maar 't was liefhebberij
en anders niet. Zijn groot werk over de &bdquo;Oudste adellijke Geslachten
van Noord- en Zuid-Nederland&rdquo; had hij eindelijk naar
zijn wensch gedrukt gezien, met wapenkaarten in kleuren en
afdrukken van oorkonden en fac-similes, maar de uitgever had
hem ter belooning van zijn meer dan twintigjarigen arbeid
slechts een twintigtal exemplaren en niets anders kunnen
afstaan. Daarvan moest een drietal extra mooi worden gebonden,
goud op snee en groen marokijn&mdash;'t was op zijne
kosten geschied. Moeder had aarzelend toegestemd&mdash;ze had
er haar reservefonds voor aangesproken, maar 't was immers
zulk eene belangrijke onderneming.... zulk een degelijk
boek.... en de drie mooie exemplaren waren bestemd voor
den Minister, tot wiens departement haar echtgenoot behoorde,
voor den Koning en voor den Koning van België. 't Was nog
geen drie maanden geleden, dat de kostbare boeken hoopvol
<span class="pagenum" title="188">&nbsp;</span><a id="p_188"></a>door den zestigjarigen auteur waren verzonden. Welk eene
vreugde heerschte er in die woning, toen het hoofd des gezins
eens des middags van het ministerie kwam&mdash;en verhaalde,
hoe Z.E. hem had laten roepen, en hoe Z.E. hem verzekerd
had, dat Z.E. zijn &bdquo;veelomvattend&rdquo; werk met genoegen &bdquo;ontvangen&rdquo;
had. Verder had Z.E. niets gezegd, en hoe zou dit
ook kunnen, had de gelukkige auteur er bijgevoegd&mdash;er was
niets te zeggen.&mdash;Maar zijne echtgenoote dacht, dat hij reeds
vijf en dertig jaren aan 't ministerie werkzaam was met ongekreukte
trouw en vlijt, en al zestien jaren als commies. Hij
zelf had dan ook dikwijls met een geheimzinnig glimlachend
gezicht er op gezinspeeld, dat hij niets zeggen mocht, dat men
wel zien zou, dat hij bijna zeker was.... Nog op dat oogenblik
was hij volkomen gelukkig en tevreden gaan wandelen.
Sinds een paar dagen was er eene vacature aan zijne afdeeling
gekomen. Een hoofdcommies was bevorderd&mdash;er moest een
andere in diens plaats benoemd worden, hij was de oudste,
had de meeste aanspraak, was zeer bemind aan 't ministerie,
en Z.E. zelf was hem niet ongenegen.... vandaar zijne buitengewone
tevredenheid en de neerslachtige stemming zijner
echtgenoote.</p>

<p>Hoe kon zij hopen en gelukkig zijn&mdash;reeds vijf malen had
men den bescheiden, door niemand beschermden commies....
commies gelaten en een gelukkiger bevorderd. Thans sprak
hij den heelen dag in vertrouwen over zijne bevordering tot
zijne vrouw, en schertste en glimlachte hij, als hij in geene
jaren gedaan had. Hoe sneed het der zorgvolle echtgenoote
door het hart, als zij bedacht, dat misschien ook deze hoop
zou worden vernietigd even als de vorige.... maar toch, zijne
aanspraken waren zoo rechtvaardig, zijne diensten zoo vele
en steeds zoo geprezen.... hij had zich nog onlangs als man
van studie onderscheiden&mdash;ook zij wilde alle hoop niet opgeven,
maar zonder eenigen twijfel vast te gelooven! Zij zag er de
bron van groot leed in voor de toekomst.</p>

<p>Daar was nog iets anders, dat haar kwelde en reeds zoo
<span class="pagenum" title="189">&nbsp;</span><a id="p_189"></a>dikwijls gekweld had. Bij haar zuinig beheer was elke, zelfs
de geringste<ins class="corr" id="corr48" title="Niet in Bron.">,</ins> weelde verboden. En dat konden hare kinderen
niet begrijpen, en hadden dit nimmer begrepen, behalve de
oudste dochter, die nu ver was.... Ook haar oudste zoon,
de klerk aan het ministerie, had stilzwijgend haar stelsel gehuldigd,
maar Sofie en Betsy gaven haar dikwijls stof tot
kleine verdrietelijkheden en misverstand. 't Waren vragen, beginnende
met: &bdquo;Waarom mogen wij dit niet?&rdquo; en &bdquo;Waarom kunnen
wij dat niet?&rdquo;&mdash;vooral Sofie had zich dikwerf zeer ontevreden
betoond. Dit was een kommer, die reeds vele jaren
duurde&mdash;zij kende hare kinderen, zij wist, dat Sofie weinig
gaven van geest bezat.... knap was ze ook niet, en dit
scheen het meisje wrevelig te maken, als ze op hare zooveel
meer begunstigde zuster Betsy zag. Elke kleine bijzonderheid
van het huislijk leven werd door Sofie aangegrepen, om ze
met hare klachten en met hare verbitterde stemming te bederven,
en meestal vermeden de anderen het booze humeur
van de kijfzieke huisgenoote uit vrees voor meer oneenigheid.
't Was niet voor het eerst, dat zij zoo even over hare verschoten
parasol en handschoenen had geklaagd&mdash;de arme
moeder zuchtte nogmaals....</p>

<p>&bdquo;Hoe is het, moeder! zoo in gedachten?&rdquo;</p>

<p>Een jongmensch, met een ernstig, eenigszins peinzend gelaat,
was binnengekomen, en ging aan het venster bij zijne moeder
zitten. 't Was haar oudste zoon Willem, de klerk bij het
ministerie.</p>

<p>&bdquo;Och jongen! je weet het wel! Sofie wou eerst niet mee
gaan wandelen, omdat ze niet mooi genoeg gekleed was, maar
vader was zoo opgeruimd en vroeg het haar zoo vriendelijk....
Eindelijk zijn zij gegaan!&rdquo;</p>

<p>&bdquo;Ja, moeder! daar behoort veel toe, eer we geheel tevreden
zijn met ons lot! Hoe meer iemand begrijpt, dat hij zijn plicht
moet doen in zijn eigen kring, hoe gelukkiger hij is.... en
onze Sofie heeft een boos humeur!&rdquo;</p>

<p>&bdquo;Ik geloof, dat je te streng bent. Sofie is jong, negentien
<span class="pagenum" title="190">&nbsp;</span><a id="p_190"></a>jaar oud, ze houdt van uitgaan en onder de menschen te komen.
't Spijt me genoeg, dat ik haar geene nieuwe parasol kan
koopen, geene betere handschoenen....&rdquo;</p>

<p>&bdquo;Kom, kom, gekheid! Vader is maar commies, en zijne
dochters komen knap en fatsoenlijk genoeg voor den dag!&rdquo;</p>

<p>&bdquo;Neen, dat begrijp je niet goed. Een meisje hecht veel meer
aan hare kleeding dan een jongmensch van jou jaren, Willem!
Ze ziet alle dagen zooveel moois en fraais hier in de stad&mdash;ze
wil ook wel eens wat moois hebben!&rdquo;</p>

<p>&bdquo;Hoor eens, moeder! dat is verkeerd gezien! 't Is mij in
vroeger tijd ook wel eens zoo gegaan als Sofie. Als ik rijker
en gelukkiger jongelui zag, vroeg ik altijd: waarom hebben
zij dat en ik niet? Dagelijks zag ik honderden om mij heen
genieten, wat veel meer zegt, dagelijks zag ik&mdash;en zie ik&mdash;honderden,
die door ieder geacht en ontzien worden, omdat
zij meer genieten dan het gros der menschen. Ik meen,
dagelijks zie ik domme aanbidding van het gouden kalf!
Ik was boos en wrevelig, moeder! en verwenschte mijn lot!
Meermalen ben ik al vloekend naar het ministerie geloopen,
terwijl ik morrend vroeg, waarom de eene mensch rijpaarden
en fijne <ins class="corr" id="corr49" title="Bron: glacè-handschoenen">glacé-handschoenen</ins>, gouden remontoirhorloges en leegen
tijd, champagne en onderscheiding bezit, terwijl den ander
alleen kale hoeden, versleten schoenen, een schrijflessenaar en
diepe eerbied voor de &bdquo;gestelde machten&rdquo; overschiet!&rdquo;</p>

<p>De klerk aan het ministerie glimlachte in zich zelven, en
zweeg een oogenblik.</p>

<p>Zijne moeder zei fluisterend:</p>

<p>&bdquo;Maar dat is ondankbaarheid tegen Gods beschikking, jongen!
De Heer geeft ieder naar Zijnen wil&mdash;en wij moeten gelooven,
dat die wil heilig en rechtvaardig is!&rdquo;</p>

<p>&bdquo;Dit zou u dus onder anderen aan onze Sofie kunnen
antwoorden. Maar laat ik u zeggen, waarom ik nu niet zoo
ontevreden meer ben. Ik heb, als ik tijd had, dikwijls over
die zaak nagedacht, ik ben gaan lezen, wat groote mannen
daarover schreven. Een viertal jaren heb ik er over gelezen
<span class="pagenum" title="191">&nbsp;</span><a id="p_191"></a>en nagedacht, en nu zie ik helder in, dat, wat mij zoo stuitend
en onbillijk scheen, eenvoudig uit den natuurlijken loop van
zaken in de maatschappij te voorschijn komt, omdat onze
menschelijke maatschappij zich nog niet op het toppunt der
volmaking bevindt. Misbruik van macht, vooroordeel, gebrek
aan kennis, doen en deden allerlei schreeuwende onrechtvaardigheden
geboren worden, die men eerst als ziekteverschijnselen
heeft bejammerd, later door de gewoonte als volkomen gezonde
elementen heeft gewettigd. Maar de edelsten onder onze geleerden
en staatslieden weten het, de maatschappij is nog
steeds lijdende, doch er is genezing voor die patient! Hoe
meer de geneesheeren haar bestudeeren en de wetten op
't spoor komen, die haar geheel beheerschen, hoe meer de
beterschap toeneemt!&rdquo;</p>

<p>Moeder had al dien tijd haar zoon met verbazing beschouwd,
en eenigszins nieuwsgierig aangezien.</p>

<p>&bdquo;En hoe heet de medicijn, jongelief! voor die kranke?&rdquo;</p>

<p>&bdquo;Kennis! Wetenschap! Verlichting!... en bij die drie kostbare
geneesmiddelen een nog kostbaarder, een peperdure, eene
bijna onverkrijgbare artsenij: Vrijheid in de maatschappij, vooral
in de maatschappij, en in den Staat!&rdquo;</p>

<p>&bdquo;Och, Willemlief! ik wil dat best gelooven, maar wat helpt
het ons nu? Ik wil graag aannemen, dat er veel zal verbeterd
worden in latere jaren, wat nu nog gebrekkig en onaangenaam
is om ons heen&mdash;maar dat vermindert mijne zorg niet voor
het oogenblik. Jongen, er is zooveel dat mij drukt en kwelt,
en waar zou ik heen, als ik niet kon gaan tot dien Eenen, die
gezegd heeft: &bdquo;Komt allen tot mij, die vermoeid en belast zijt!&rdquo;
en waarlijk, ik mag het zeggen, Hij heeft mij ruste gegeven!&rdquo;</p>

<p>Beiden zwegen. Moeder wischte een traan weg. Willem zag
peinzend uit naar buiten. Eindelijk zei de eerste snel:</p>

<p>&bdquo;En wat denk je van vader?&rdquo;</p>

<p>&bdquo;Dat vader recht heeft op de benoeming tot hoofdcommies! Volgens
alle mogelijke regelen en redenen heeft vader recht. Als een
ander benoemd wordt, is het eene gemeene onrechtvaardigheid!&rdquo;</p>

<p><span class="pagenum" title="192">&nbsp;</span><a id="p_192"></a></p>

<p>&bdquo;Dat heb ik ook gedacht, jongen! Het doet me veel plezier,
dat jij het ook zegt. Ik vat nu wat meer moed.&rdquo;</p>

<p>&bdquo;Wat ik u bidden mag, moeder! vlei u niet. De zaak kan
heel anders uitkomen&mdash;daar is evenveel kans voor.... misschien
meer!&rdquo;</p>

<p>Moeders hoofd zonk moedeloos op de borst. Zij verborg haar
gelaat in de handen. Zij kon het niet onderdrukken, het gevoel
van weedom en teleurstelling, dat haar plotseling overmeesterde,
en een heeten stroom van tranen door hare vingeren
deed vloeien.</p>

<p>&bdquo;Bedaar, moederlief!&rdquo;&mdash;sprak Willem ernstig, maar opgewekt.&mdash;&bdquo;Als
men vader dus miskent en voorbijgaat, moet
vader dien smaad niet verdragen. Hij moet aanstonds vragen
om zijn eervol ontslag en pensioen.&rdquo;</p>

<p>&bdquo;Pensioen....&rdquo;</p>

<p>&bdquo;Ja, al schijnt het u bedenkelijk en haast onmogelijk, dat
ons gezin van nog minder zou moeten leven dan nu. Maar
vader kan niet anders, als hij gepasseerd wordt, is het zijn
plicht ontslag te vragen. En dan zal ik zorgen, dat het ontbrekende
wordt aangevuld!&rdquo;</p>

<p>&bdquo;Jij, Willem?&rdquo;</p>

<p>&bdquo;Ja, moeder! Droog uwe tranen en luister eens oplettend.
Ik heb een groot en zeer gewichtig plan!&rdquo;</p>

<p>En Willem haalde eene brieventasch te voorschijn. Hij nam
er een pak brieven uit, en begon te lezen.</p>

<hr class="chend" />

<p><span class="pagenum" title="193">&nbsp;</span><a id="p_193"></a></p>

<h3>II.</h3>

<p class="subh3b">Zondagsmiddags naar Scheveningen.</p>

<p>Schoon onze geschiedenis in lang vervlogen jaren&mdash;maar
toch na het jaar 1848&mdash;plaats grijpt, heerschte er op de
schoone Zeestraat tusschen de residentie en Scheveningen
dienzelfden middag bijna evenveel gewoel, en rolden er bijna
evenveel rijtuigen als thans in het jaar des vredes en der
Weener tentoonstelling. Voetgangers waren er misschien meer,
daar niemand nog droomde van de ijzeren rails in de schaduw
der beuken, door Huygens zorg geplant, waarop zoovele heerlijke
Engelsche guinjes spoorloos zouden verloren gaan. Daar
het een kostelijke zomer-Zondag-namiddag was, stroomde eene
groote menigte van de residentie naar het zeedorp. Zeer weinigen,
meest slenterende Scheveningsche jonkvrouwen met toegespelde
halsdoeken van heldere kleuren en de handen gekruist
over hare bonte schorten, kwamen van de tegenovergestelde
zijde. Op weg spoedde een aantal voertuigen van allerlei soort
en gedaante naar het strand: fraaie equipages, door levende
kopieën van modejournalen bestuurd, nederige vigilantes, waar
een gehaast reiziger mee naar &bdquo;het Badhuis&rdquo; snelde, en groote
lompe, opene wagens, door de volksluim even smaakvol als
geestig &bdquo;aardappels&rdquo; getiteld. Daar zaten mannen in uit het
volk met bonte zakdoeken en een flesch Schiedammer naast
vrijsters, wier zomerhoeden met veeren en lint prijkten bijna
even rood als hare wangen en hare grove handen&mdash;en te midden
van hen, echt broederlijk, merkte men den Nederlandschen
soldaat op, met zijn schilderachtige uniform, zijn sierlijk hoofddeksel
en zijne wanluidende vloeken. Een lieflijke wind ruischte
boven in de toppen der beuken, als had hij medelijden met het
verward geraas van al die stemmen en kreten, als wilde hij
al die menschelijke wangeluiden in zijn suizenden adem oplossen.</p>

<p>Recht tevreden stapte daar ook langzaam een drietal wandelaars
<span class="pagenum" title="194">&nbsp;</span><a id="p_194"></a>op den zoogenaamden bovenweg langs het plantsoen.
't Was de schrijver van het prachtwerk over de oudste adellijke
geslachten in Noord- en Zuid-Nederland, met zijne dochters
Sofie en Betsy. Zij waren in zeer druk gesprek gewikkeld, en
schenen zeer opgewonden te praten.</p>

<p>&bdquo;En wanneer kan dat zijn, vader!&rdquo;&mdash;vroeg Sofie, die nu
zeer prettig en opgeruimd was.</p>

<p>&bdquo;Misschien van de week nog, misschien over veertien
dagen, kind.&rdquo;</p>

<p>&bdquo;Hè, wat zal dat heerlijk zijn!&rdquo;&mdash;vervolgde de jongste blonde
Betsy.&mdash;&bdquo;Dan kunnen we van tijd tot tijd eens samen uitgaan.
En, Fie! dan krijgen we ieder eene nieuwe parasol en glacé-handschoenen....
en wat zal moeder dan blij zijn!&rdquo;</p>

<p>&bdquo;Ja kind! en veel zorg minder hebben!&rdquo;&mdash;sprak de zestigjarige
commies ernstig. Doch plotseling weer vroolijker, ging
hij voort:&mdash;&bdquo;'t Zou niet bij eene parasol blijven, Bet! daar
zou nog wel een mooi japonnetje bij kunnen, en misschien
nog een mooi hoedje ook!&rdquo;</p>

<p>&bdquo;En weet u, vader! wat ik wel zou willen&rdquo;&mdash;viel de oudste
schielijk in.&mdash;&bdquo;U moest dan maar lid worden van de Witte
sociëteit, dan konden we Woensdags en Zondags naar de muziek
gaan hooren in de Tent&mdash;in plaats van zooals nu met allerlei
volk er omheen te dwalen!&rdquo;</p>

<p>&bdquo;Dat zou moeder moeten beoordeelen. Daar durf ik niets van
beloven! 't Is nog al duur, zoo'n sociëteit.... en wie weet
wat men er over zou te zeggen hebben! Neen Sofie, dat zou
niet gaan!&rdquo;</p>

<p>&bdquo;Maar waarom niet, vader? Daar heb je de Mullers en de
Jansens, haar papa's zijn ook hoofdcommies, en die zijn al
lang lid van de Witte sociëteit.&rdquo;</p>

<p>&bdquo;Ja, maar ik ben nog maar commies!&rdquo;</p>

<p>&bdquo;Nu ja, maar als u nu bevorderd wordt over veertien dagen,
wat zou er dan nog tegen zijn?&rdquo;</p>

<p>&bdquo;Heel veel, heel veel, kind! maar.... kijk eens, wat is daar
te doen?....&rdquo;</p>

<p><span class="pagenum" title="195">&nbsp;</span><a id="p_195"></a></p>

<p>De hoofdcommies <em class="g" xml:lang="la">in spe</em> wees naar den rijweg, waar een
aantal menschen te zaam vloeide.</p>

<p>Wat er te doen was? Een paar schreden terug zullen het
ons leeren. Terwijl vader en dochters langzaam den bovenweg
volgden, rolde er langs de Zeestraat eene opene calèche, geen
eigen equipage, geen &bdquo;aardappel,&rdquo; maar iets tusschen die twee
uitersten in. Twee heeren hadden het zich zoo gemakkelijk
mogelijk gemaakt op de breede banken, en lagen in achtelooze
houding hunne sigaar te rooken. Beiden waren jong noch oud,
de een was er te schraal, de ander te dik voor. Beiden hadden
echter de dertig nog niet lang achter den rug, en schenen er
wel iets om te geven, dat men hen voor <em class="g" xml:lang="en">bachelors</em> zou
aanzien. De schraalste was bijna geheel in 't zwart, maar zijn
donker hair was allerzorgvuldigst langs zijne slapen geplakt,
en zijne boorden hadden een buitengewoon net aanzien. De
dikke droeg een fraaien, rossigen, krullenden knevel en een
licht zomerpak, dat hem zeer in 't oog deed vallen.</p>

<p>&bdquo;Dat eten is weergaas goed bij Paulez tegenwoordig!&rdquo;&mdash;zei
de schrale.</p>

<p>&bdquo;Ja, maar merkte je niet, dat de Bourgogne naar de kurk
smaakte?&rdquo;&mdash;vroeg de dikke.</p>

<p>&bdquo;Min of meer!&rdquo;</p>

<p>&bdquo;En dan zijn er tegenwoordig zulke rare sausen in de mode!
Wat heb je aan dien Franschen wind....&rdquo;</p>

<p>Beide heeren zwegen eensklaps. De calèche stond stil. De
paarden schenen eene poos te willen rusten. Ze hadden er
alle recht op, want ze hadden dien dag, van 's morgens elf
uren af, steeds vice-versa tusschen de residentie en het Badhuis
gereden, maar dat was hun uiterlijk niet oogenblikkelijk
aan te zien.</p>

<p>&bdquo;Welnu, koetsier, wat beduidt dit?&rdquo;&mdash;schreeuwde de schrale
nijdig.</p>

<p>&bdquo;We gaan al meneer, we gaan al!&rdquo;&mdash;antwoordde de koetsier,
want de arme duivels van rossen hadden goedgevonden
opnieuw voort te kruipen.</p>

<p><span class="pagenum" title="196">&nbsp;</span><a id="p_196"></a></p>

<p>De beide heeren zwegen eene poos.</p>

<p>&bdquo;Krijg jelui gauw vacantie?&rdquo; vroeg de dikke.</p>

<p>&bdquo;Binnen acht dagen!&rdquo;&mdash;antwoordde de schrale.&mdash;&bdquo;Nog een
paar kleine contracten, en dan gaan we op reces uiteen!&rdquo;</p>

<p>&bdquo;Blijf-je in de stad?&rdquo;</p>

<p>&bdquo;Nog een veertien dagen, drie weken, en dan ga ik eens in
mijne negerij kijken!&rdquo;</p>

<p>&bdquo;Ik wou, dat ik ook eens vacantie had&mdash;op het ministerie
weten ze daar niets van!&rdquo;</p>

<p>&bdquo;Kom! kom! Binnen een paar jaren ben je referendaris, en
dan neem je vacantie.... weergasche knollen!&rdquo;</p>

<p>De paarden stonden nog eens stil, de koetsier zwaaide met
de zweep, en bromde allerlei tooverformulieren, maar niets
baatte. In een oogenblik was de dikke uit zijne gemakkelijke
houding opgerezen, en met één sprong zat hij naast den koetsier
op den bok. Met krachtige hand greep hij de teugels en
de zweep, en rukte en ranselde, of hij al den Bourgogne-wijngeest
van het diner bij Paulez op de ruggen der armzalige
trekdieren wilde doen neerdalen.</p>

<hr class="tb" />

<p>Doch voordat ik verder ga! een woord van hulde aan u,
edele dierenbeschermers! die in deze gelukkige dagen, nu er in
de residentie eene Maatschappij tot bescherming van dieren
werd opgericht, vooral aangemoedigd door stoffelijke lauwerkransen,
belet zoudt hebben, dat er ooit een schandaal plaats
greep, als ik thans moet beschrijven. Edele, dierminnende
agenten van politie! hoe zal ik u naar waarde loven! Gij, die
altijd zoo edelmoedig zorgt, dat geen onschuldig kalf zal worden
gehinderd in zijn rustigen gang ter slachtbank, die misschien
niet in staat zijt te beletten, dat sommige werklieden of enkele
vrouwen en kinderen door hollende wagens worden overreden
en vermorseld, die er ook niet voor zorgen kunt, dat de jonge
kinderen bij de slachthuizen hun gemoed beschaven door de
studie van het bloederig huid-afstroopen der geslachte ossen&mdash;gij,
voortreffelijke, waakzame, veel beproefde handhavers van
<span class="pagenum" title="197">&nbsp;</span><a id="p_197"></a>rust en orde! u breng ik hulde in dit ernstig oogenblik. Waart
gij gedurende den boven beschreven middag aanwezig geweest
op den weg tusschen de Eiberstad en Scheveningen, waarlijk,
ik zoude heden den zwaren arbeid des geschiedschrijvers niet
op mij genomen hebben. Dan ware alles geweest <em class="g" xml:lang="fr">pour le
mieux dans le meilleur des mondes</em>&mdash;thans, hoort
wat er geschiedde!</p>

<hr class="tb" />

<p>De dikke heer was op den bok geklommen, en deed de
zweep met vinnige kracht over kop en rug der deerniswaardige
paarden neerdalen. De doodvermoeide trekdieren deden
eene uiterste inspanning, en met een schok, die den schralen
heer in 't rijtuig een onfatsoenlijken vloek afperste, stoof de
calèche snel voorwaarts. De nieuwe koetsier juichte luide tot
zijn vriend en verdubbelde zijne zweepslagen. Sneller en sneller
werd de vaart, en hooger en hooger steeg het genot van den
dikken voerman. Zoodra de minste vertraging bespeurd werd,
regende het forscher slagen. De eigenlijke koetsier van het
rijtuig, een man met een versleten zwarten hoed en een violetkleurigen
knobbel op zijn neus, schreeuwde, en tierde uit al
zijne macht om de heftigheid van den liefhebber-rijtuigbestuurder
te matigen&mdash;tevergeefs! deze had besloten om zoo
snel mogelijk den weg naar het Badhuis af te leggen. Eensklaps
steigert het vandehandsche paard te midden van zijn
vaart, het bijdehandsche struikelt, een woedende zweepslag
knalt.... met een fellen schok staat de calèche stil&mdash;het
bijdehandsche paard is in elkander gezonken!</p>

<p>In een oogenblik was eene groote menigte op de plek van
het onheil tegenwoordig. Wandelaars en Scheveningsche kwajongens
vormden onverwijld een kring, die voortdurend aangroeide.
De koetsier met den violetkleurigen knobbel op den
neus deed het uiterste om het gevallen paard op te heffen&mdash;de
beide heeren stonden met zekere verlegenheid er naar te
kijken.</p>

<p>Maar het arme ros scheen daar voor goed te willen blijven
<span class="pagenum" title="198">&nbsp;</span><a id="p_198"></a>liggen. De koetsier trok en duwde tevergeefs, de toestand der
heeren werd bij de spottende aardigheden der omstanders vrij
onaangenaam.</p>

<p>&bdquo;We zullen maar te voet naar 't Badhuis gaan!&rdquo;&mdash;bromde
de schrale.</p>

<p>&bdquo;Ja, kom! Laat die vent maar zien, dat hij zich klaar
haspelt.&rdquo;</p>

<p>En de beide vrienden wilden hun weg voortzetten, toen als
een pijl uit den boog de koetsier op hen toeschoot, en hun
den weg versperde.</p>

<p>&bdquo;Als je blieft, meneeren! een woordje, als je blieft! Schadevergoeding
voor m'n paard en de vracht, als je blieft!&rdquo;</p>

<p>De schrale werd vuurrood in 't gelaat, en wierp haastig
een gulden in de uitgestoken ruwe hand. Maar de koetsier
slingerde dien gulden voor zijne voeten, en eischte luid
schreeuwend schadevergoeding. Meer en meer groeide de belangstellende
menigte aan. Op dit oogenblik trok het voorval
de aandacht van den commies en zijne twee dochters, die
eene poos staan bleven. Tot hunne verbazing zagen zij echter,
dat de koetsier buigend achteruitweek, de gulden weer opnam
en dat de beide heeren langzaam voortwandelden, terwijl de
menigte achteruitweek, en de koetsier met hulp van een paar
menschen het paard langzaam weer op de been hielp. Het
geheim was eenvoudig te verklaren. De dikke liefhebber-voerman
had den brutalen koetsier zijn naam en woonplaats op
een kaartje gegeven, met last, den volgenden morgen over de
zaak te komen spreken. Op dit kaartje stond &bdquo;Jhr. Charles
de Rijk van Varenhorst&rdquo;, en de koetsier wist ten minste, dat
die naam genoeg was, om hem voor alle schade te waarborgen.</p>

<p>Vrij ontstemd slenterde het tweetal verder. In 't begin
zwegen beiden. Doch juist bij den ingang van 't zeedorp vertoonde
er zich eene levendige ontroering op 't gelaat van den
Jonkheer.</p>

<p>&bdquo;Kijk, daar heb je haar! Kijk, Distelboom! daar, die dekselsche
mooie meid, waarvan ik je laatst gesproken heb! Loop
<span class="pagenum" title="199">&nbsp;</span><a id="p_199"></a>wat gauw, dan kunnen wij haar inhalen en eens fixeeren.
Jongen, kerel! dat is zoo'n lief bakkesje! zoo'n middending
tusschen <span xml:lang="de">Scheffer's Gretchen</span> en <span xml:lang="fr">Rafael's Belle Jardinière</span>! Ik
heb haar al lang gezocht, als ik op straat was! Kijk, daar
naast je!&rdquo;</p>

<p>De heer Distelboom keek aandachtig in de gegevene richting.
Hij zag twee jongedames, die zonder erg in 't rond
staarden, en een oud heer met grijs hair, die eerbiedig zijn
hoed afnam, toen hij Distelboom gewaarwerd. Deze laatste
beantwoordde haastig dezen groet, en trok Jonkheer van Varenhorst
een eind weg vooruit.</p>

<p>&bdquo;Weet je wie het zijn, Varenhorst?&rdquo;</p>

<p>&bdquo;Neen!&rdquo;</p>

<p>&bdquo;'t Is de commies Krelissen met zijne beide dochters&mdash;fatsoenlijke
lui!&rdquo;</p>

<p>&bdquo;'k Geloof, dat de man bij ons aan 't ministerie is. 'k Heb
zijn gezicht daar wel eens gezien! Maar wat gaat mij die
vent aan! 'k Wou, dat ik dat snoeperig bakkesje maar eens
alleen sprak! Straks aan 't Badhuis in de <em class="g" xml:lang="fr">foule</em> zullen wij
eens zien!&rdquo;</p>

<p>&bdquo;Vlei je maar niet, kerel! 't zijn door en door brave en fatsoenlijke
menschen!&rdquo;</p>

<p>&bdquo;Brave en fatsoenlijke menschen! Hoe heb ik 't met je,
Distelboom! worden we kindsch! Een juffertje met gele katoenen
handschoenen braaf en fatsoenlijk! Bah! ik ga me een
minuut voor je schamen!&rdquo;</p>

<p>En vroolijk ving Jonkheer Charles de Rijk van Varenhorst
aan een airtje uit den <em class="g">Barbier van Séville</em> te neuriën.</p>

<hr class="chend" />

<p><span class="pagenum" title="200">&nbsp;</span><a id="p_200"></a></p>

<h3>III.</h3>

<p class="subh3b">Eene audiëntie bij een volksvertegenwoordiger.</p>

<p>Dinsdagmorgen, kwart na twaalven. De edel-achtbare heer
Simon Distelboom, afgevaardigde ter tweede kamer der Staten-Generaal,
gebruikt een kop koffie. Eene ontzagwekkende menigte
papieren en stukken houdt de aandacht van het &bdquo;geachte&rdquo;
lid bezig. Hij voert een zilveren potlood in de hand, en maakt
aanteekeningen. Hij behoort op dit oogenblik tot de regeeringspartij,
en verzamelt stof voor eene zijner zeldzame redevoeringen
in de kamer.</p>

<p>Een bescheiden kloppen op de deur stoort zijne aandacht.
Daar was een heer beneden, die meneer wou gesproken hebben,
verklaart de dienstbode van den apotheker, wiens bovenkamers
Distelboom had gehuurd, en zij reikte dezen een
kaartje over.</p>

<p>&bdquo;Krelissen! wat moet die vervelende kerel? Laat maar
boven komen, Trijn!&rdquo;</p>

<p>Het &bdquo;geachte&rdquo; lid wierp de stukken op eene schrijftafel, en
geeuwde zoo luid mogelijk. Andermaal werd er bescheiden op
de deur getikt. Weldra trad Krelissen, de vader van Sofie en
Betsy, de hoofdcommies <em class="g" xml:lang="la">in spe</em>, het vertrek binnen.</p>

<p>&bdquo;Ha, bonjour Krelissen! hoe maak je 't, man? Ik heb je
in lang niet gesproken! Ga zitten! ga zitten!&rdquo;</p>

<p>&bdquo;'t Is maar voor een paar minuten, meneer Distelboom! Ik
kan eigenlijk niet wegloopen van 't ministerie, maar ik had
u iets zeer noodzakelijks te zeggen, dat geen uitstel lijden
mag....&rdquo;</p>

<p>&bdquo;Wel, man! je maakt me nieuwsgierig! Wil je een kop
koffie? Eene sigaar?&rdquo;</p>

<p>&bdquo;Dank u!.... De zaak is eigenlijk.... ik wilde u zeggen....
u herinnert zich nog wel, dat ik voor een paar maanden een
boek uitgaf over de oudste adellijke geslachten in Noord- en
Zuid-Nederland?&rdquo;</p>

<p><span class="pagenum" title="201">&nbsp;</span><a id="p_201"></a></p>

<p>&bdquo;Neen!.... dat is te zeggen, ik lees die dingen nooit!&rdquo;</p>

<p>En Distelboom geeuwde.</p>

<p>De arme Krelissen kon het niet verhinderen, dat een vluchtig
rood naar zijne gerimpelde wangen steeg. Hij had een exemplaar,
wel niet met gulden stempels, maar toch fraai gebonden,
aan den &bdquo;geachten&rdquo; volksvertegenwoordiger gezonden. Alleen
de talrijke fraai gekleurde wapenkaarten en facsimile's waren
reeds de moeite van eene nadere kennismaking waardig. Met
haperende stem vervolgde hij:</p>

<p>&bdquo;Ik meende toch, dat ik u een exemplaar had toegezonden!&rdquo;</p>

<p>&bdquo;O ja! Nu herinner ik 't mij. Ik had vergeten je mijn
compliment te maken!&rdquo;</p>

<p>&bdquo;Volstrekt niet. Dat is niemendal, meneer Distelboom! Maar
wat ik u vertellen wou, ik had ook een exemplaar aan den
koning van België gezonden, en gisteren kreeg ik een zeer
vereerenden brief uit Brussel met mijne benoeming tot lid van
de Belgische Academie van Wetenschappen!&rdquo;</p>

<p>&bdquo;Wel zoo! wel zoo! 't geeft niets, hè! Maar ik feliciteer je,
man! 't Is altijd eene heele aardigheid! Jij schijnt nogal veel
aan die oude diplomatieke historie van België en Holland
te doen?&rdquo;</p>

<p>&bdquo;Ik vraag verschooning. Mijn werk is uitsluitend over
genealogie en heraldiek. Die vakken kunnen zeker bij eene
geschiedenis der diplomatie dienst doen. Herinner u maar eens,
toen verleden jaar dat tractaat met Halmhausen-Schallenburg
in de Tweede kamer kwam, waarover ik u een nota, houdende
de vroegere historie van dat vorstendom, heb gemaakt!&rdquo;</p>

<p>&bdquo;Juist! Ei zoo, dus ben je lid geworden van een Belgisch
genootschap....&rdquo;</p>

<p>&bdquo;Van de koninklijke Academie van België! En nu had ik
u nog iets te zeggen, dat me eigenlijk zwaar op het hart
ligt.... ik weet niet....&rdquo;</p>

<p>De goede Krelissen spande zich tevergeefs in, om het juiste
woord te vinden; Distelboom zag hem schuins aan, en geeuwde
voortdurend.</p>

<p><span class="pagenum" title="202">&nbsp;</span><a id="p_202"></a></p>

<p>&bdquo;Ik zal maar kort zijn!&rdquo;&mdash;ging hij eensklaps met vertrouwen
voort.&mdash;&bdquo;Meneer Distelboom! ik dien nu reeds vijf
en dertig jaren aan het Ministerie van ***. Zestien jaren was
ik er commies. Ik heb mijn plicht gedaan, voor zoover ik weet.
U hoorde zeker wel, dat meneer Schmidt, de hoofdcommies
aan mijne afdeeling, is bevorderd. Ik meen, dat ik aanspraak
heb op promotie....&rdquo;</p>

<p>&bdquo;Voor dat je verder gaat, Krelissen! Ik merk, dat je een
verkeerden weg inslaat! Ik stel heel veel belang in je, maar
wat je me daar zegt, moest je aan den Minister zeggen. De
Minister heeft het recht van voordracht tot benoemingen. Wij,
leden van de kamer, hebben er ons niet in 't minst mee te
bemoeien!&rdquo;</p>

<p>&bdquo;Maar omdat u mij vroeger eens gezegd heeft, dat u zoo
wèl met den Minister was, dat u zoo veel gedaan kon krijgen
aan 't Ministerie.... dacht ik....&rdquo;</p>

<p>&bdquo;Ja maar, me lieve man! dan heb je me totaal verkeerd
begrepen! Ik ben zeer wel met den Minister als particulier
en vriend, verder niet! Waar zou het heen, als wij vertegenwoordigers
des volks ons tegenover de regeering zoover
compromitteerden, dat wij diensten en gunsten vroegen aan
de leden van het kabinet! Wij hebben de wetgevende macht
voor een deel in handen; wij moeten zoo onafhankelijk
mogelijk zijn!&rdquo;</p>

<p>Krelissen was gedurende die rede reeds opgestaan. Hij moest
in allerijl naar het Ministerie terug. Zijne hoop op de voorspraak
van Distelboom was vervlogen. Deze putte zich nu
uit in beleefdheden. Hij twijfelde geen oogenblik of Krelissen
zou benoemd worden; iemand van zooveel jaren dienst en
daarenboven een man van studie.... Maar de commies had
niet veel tijd meer te verliezen. Met een verlegen flauwen
groet haastte hij zich weg.</p>

<p>Juist was het &bdquo;geachte&rdquo; lid bezig, zich achterover in zijn
fauteuil te werpen, en luider dan ooit te geeuwen, terwijl hij
daarna zich vermaakte met al glimlachend een wijsje te fluiten,
<span class="pagenum" title="203">&nbsp;</span><a id="p_203"></a>toen luide voetstappen op de trap gehoord werden, en een
forsche slag op de deur door de kamer klonk. Binnenstormde
aanstonds Jonkheer Charles de Rijk van Varenhorst, die zich
met een luid klinkend &bdquo;bonjour&rdquo; op Distelboom's sofa wierp.</p>

<p>&bdquo;Bij al de goden! wat heb je 't hier warm, kerel! Gooi die
vensters toch open!&rdquo;</p>

<p>En meteen vloog hij zelf op, om de ramen open te schuiven.</p>

<p>&bdquo;'t Komt misschien, omdat ik hier juist een collega van je
had!&rdquo;&mdash;antwoordde het &bdquo;geacht&rdquo; lid<ins class="corr" id="corr50" title="Niet in Bron.">.</ins>&mdash;&bdquo;Diezelfde Krelissen,
wiens blonde dochter jij Zondagavond zoo hebt nageloopen!&rdquo;</p>

<p>&bdquo;Wat heb jij met dien vent van noode?&rdquo;</p>

<p>&bdquo;Och, hij maakt soms uit liefhebberij kleine opstelletjes voor
me over 't een of ander van buitenlandsche zaken! En nu
vroeg hij me om protectie bij den Minister. Hij wil hoofdcommies
worden in plaats van Schmidt!&rdquo;</p>

<p>&bdquo;Duivels ja, daar kwam ik je juist over spreken! Wat heb
je voor me gedaan?&rdquo;</p>

<p>&bdquo;Tot nog toe niets! Maar morgen zal ik den Minister
spreken.&rdquo;</p>

<p>&bdquo;Jongens, kerel! dat valt me niet mee! Je hadt het me
zoo beloofd! In de eerste plaats zijn we verre neven, en dan
weet je, dat mijn oom Varenhorst al de boeren van jou
kiesdistrict....&rdquo;</p>

<p>&bdquo;Spreek dan toch zachter, wil je me compromitteeren!&rdquo;</p>

<p>&bdquo;Neen, maar Distelboom! Houd dan nu je woord ook!
Anders loopt de zaak waarachtig niet!&rdquo;</p>

<p>Het &bdquo;geachte&rdquo; lid stond op, kreeg een karaf met madera en
glazen, vulde ze, en bood ze zijn gast aan.</p>

<p>&bdquo;Weet je wat&mdash;het essentiëele van de zaak is&rdquo;&mdash;fluisterde
hij vertrouwelijk, terwijl hij met den Jonker aanstiet&mdash;&bdquo;dat
ik zeker ben van herkozen te worden, en dat jij de betrekking
krijgt. De rest kan mij geen jota schelen!&rdquo;</p>

<hr class="chend" />

<p><span class="pagenum" title="204">&nbsp;</span><a id="p_204"></a></p>

<h3>IV.</h3>

<p class="subh3b">Het advies van den klerk aan 't ministerie.</p>

<p>'t Liep naar vieren. Moeder Krelissen stond bij het venster,
en keek oplettend naar buiten. Haar zoon Willem stond bij
't andere raam, hij sprak vroolijk en verheugd. De beide
meisjes ruimden de tafel op, en plaatsten er een blaadje met
glaasjes op, waarbij nog een half fleschje madera gevoegd werd.</p>

<p>Vierde iemand zijn geboortedag in dien kleinen kring?</p>

<p>Zou het verheugde gezicht dier trouwe moeder en vrouw
misschien iets gelukkigs spellen voor de toekomst?</p>

<p>&bdquo;Daar is vader!&rdquo;&mdash;riep de heldere stem van den jonkman.</p>

<p>Ieder vestigde nu zijne aandacht op het verschijnen van den
grijzen ambtenaar, maar ging zich toch met iets bezighouden,
alsof men geheel ongedwongen en zonder eenig bijzonder plan
bijeen was. Krelissen kwam met eene uitdrukking van vermoeidheid
en zorg de kamer binnen. Zoodra hij echter de
opgeruimde blikken van vrouw en kinderen gewaarwerd, kwam
de oude welwillende lach te voorschijn, en terwijl hij voorzichtig
zijn hoed in de kast borg, zag hij met zekere nieuwsgierigheid
om zich heen. Eensklaps bedekte een vuurrood zijn
gelaat. Hij had de glazen en de madera ontdekt.</p>

<p>&bdquo;Wat beteekent dit?&rdquo;&mdash;vroeg hij met haperende stem.&mdash;&bdquo;Moederlief!
is er bericht gekomen....?&rdquo;</p>

<p>De stem van den grijsaard was geheel weg. Een traan
schitterde in zijn oog. Met bevende hand wees hij naar de tafel.</p>

<p>&bdquo;Tijding van de benoeming? Neen, vader!&rdquo;&mdash;sprak de
vlugge Betsy gauw, terwijl hare moeder, door aandoening overmand,
slechts glimlachend het hoofd had geschud.&mdash;&bdquo;Maar
Willem brengt mooi nieuws, heerlijk nieuws!&rdquo;</p>

<p>Aanstonds zette Krelissen met de grootste verbazing zich
in zijn gewonen armstoel op zijne gewone plaats aan de tafel.
<span class="pagenum" title="205">&nbsp;</span><a id="p_205"></a>Zijne echtgenoote schoof haar zetel aan zijne zijde, en drukte hem
bemoedigend de hand. Zijn zoon Willem bleef voor hem staan.</p>

<p>&bdquo;Vader!&rdquo;&mdash;sprak hij.&mdash;&bdquo;Ik weet, dat u altijd aan die
benoeming denkt, en ik verwonder er mij niet over. Maar dat
is hier de zaak niet. Ik heb iets heel anders aan u te zeggen.
Heeft u er iets tegen, dat ik over drie maanden naar
Batavia ga?&rdquo;</p>

<p>&bdquo;Naar Batavia, jongen? Maar waarom....&rdquo;</p>

<p>&bdquo;Luister, Vader! Welke belooning er hier in Holland voor
een man van studie en loffelijke plichtsvervulling is weggelegd,
zie ik het best aan uw voorbeeld. Uit België gewordt u alleen
onderscheiding....&rdquo;</p>

<p>&bdquo;Willem! Laat ik je toch waarschuwen voor die ontevredene
stemming, jongen! Ik beklaag mij niet, ik weet maar al te
goed, hoe gering mijne aanspraken zijn....&rdquo;</p>

<p>&bdquo;Juist, en ik geloof, dat u wel teleurgesteld, maar niet misnoegd,
noch beleedigd zou zijn, als men u passeerde! U zoude
commies willen blijven....&rdquo;</p>

<p>Krelissens vingeren begonnen opnieuw te beven, hij boog
het hoofd, een trek van diepe smart vertoonde zich op zijn
gelaat. Zijne echtgenoote zag haar zoon met een smeekenden
blik aan.</p>

<p>&bdquo;Maar&rdquo;&mdash;ging deze voort&mdash;&bdquo;dat denkbeeld kon ik niet
dulden. De zaak was om op alles voorbereid te zijn, als men
u mocht passeeren. Welnu, ik kan u zonder aarzelen raden,
laat dat akelige bureau-werk varen, neem uw pensioen en wijd
u alleen aan uwe studiën! Geen zorg voor geld zal u noch
moeder meer kwellen. Ik zal uit Batavia u ruime ondersteuning
zenden, want daar zal ik binnen een jaar tijds boekhouder
zijn op het kantoor der firma Ruytenburg en Co.!&rdquo;</p>

<p>&bdquo;Maar hoe is 't mogelijk, jongen?&rdquo;</p>

<p>&bdquo;Hij heeft met onze vrienden in Batavia al langer dan een
jaar gecorrespondeerd!&rdquo;&mdash;viel Sofie in.</p>

<p>&bdquo;En Mina heeft voor hem gesproken met een paar rijke
heeren!&rdquo;&mdash;completeerde Betsy.</p>

<p><span class="pagenum" title="206">&nbsp;</span><a id="p_206"></a></p>

<p>&bdquo;Tweehonderd vijftig gulden in de maand!&rdquo;&mdash;fluisterde
moeder.</p>

<p>Krelissen had in een oogenblik zijn eigen zorg en vrees
vergeten. Met fonkelende oogen schudde hij beide handen van
zijn oudsten zoon.</p>

<p>&bdquo;'k Wist wel, dat je een ferme kerel waart, Willem! Maar
zoo had ik niet gedacht, dat je ons verrassen zoudt!&rdquo;</p>

<p>En de oude man liet langzaam een traan langs zijn kaak
wegbiggelen, want moeder fluisterde:</p>

<p>&bdquo;Wat zullen wij hem missen!&rdquo;</p>

<p>Maar Betsy schonk een glas madera in, en er werd vroolijk
geklonken, en Willem vertelde, dat hij al een halfjaar met
meneer Ruytenburgs compagnon, den heer <span xml:lang="en">Burdett</span>, correspondeerde,
om hem te bewijzen, dat hij in 't Fransch, in 't Duitsch
en Engelsch, ervaren was, en dat hij het boekhouden grondig
verstond. Dat alles had hij zich zelven in zijne vrije uren
geleerd. De heer <span xml:lang="en">Burdett</span>, een Engelschman, had Mina dikwerf
ontmoet in Batavia, en wilde uit hoffelijkheid voor haar gaarne
eene briefwisseling met haar broeder aanvangen. Het gevolg
was geweest, dat men thans Willem Krelissen uit naam der
firma, onder de voordeeligste voorwaarden, had uitgenoodigd
eene plaats op het kantoor der heeren Ruytenburg &amp; <span xml:lang="en">Burdett</span>
te komen vervullen.</p>

<p>Het goede nieuws stemde het gezin tot onvermengde vroolijkheid.
Er werden door moeder en Willem nog gissingen gemaakt
omtrent zekere uitdrukkingen in Mina's laatsten brief over de
voorkomendheid en beleefdheid van den heer <span xml:lang="en">Burdett</span>, maar
daar men niets zekers wist, wilde men niet vooruitloopen,
vooral daar men opmerkte, dat Sofie eenigszins kregel die
veronderstelling wegwierp.</p>

<p>Juist op dit oogenblik werd er luide gebeld. Betsy wipte
naar het venster en riep:</p>

<p>&bdquo;Meneer Distelboom!&rdquo;</p>

<p>Sofie greep aanstonds de glaasjes en den wijn, om die
spoedig weg te bergen. Terwijl ieder nieuwsgierig opzag, trad
<span class="pagenum" title="207">&nbsp;</span><a id="p_207"></a>het
&bdquo;geachte<ins class="corr" id="corr51" title="Niet in Bron.">&rdquo;</ins> lid  met een zeer gemaakt ernstig gelaat de
kamer binnen. Deftig groetend, nam hij stilzwijgend plaats
tegenover Krelissen en diens echtgenoote, terwijl Willem, tegen
het vensterkozijn leunend, hem scherp in 't oog hield.</p>

<p>&bdquo;Omdat ik juist passeerde, wilde ik niet verzuimen even bij
je aan te loopen, Krelissen! want ik kan je iets berichten,
waar je belang in stelt!&rdquo;</p>

<p>De grijze ambtenaar verbleekte. Aan den gedwongen deftigen
toon van Distelboom kon hij duidelijk bemerken, dat deze hem
geene goede tijding kwam brengen.</p>

<p>Maar voor dat hij spreken kon, viel Willem in:</p>

<p>&bdquo;Ik geloof, dat u te laat komt, meneer Distelboom! Wij weten
het al, vader is gepasseerd! Men heeft iemand anders benoemd!&rdquo;</p>

<p>&bdquo;Hoe is 't mogelijk, dat je 't weet, man? De benoeming is
nog niet eens officiëel bekend!&rdquo;</p>

<p>&bdquo;Hoe ik 't weten kan? Doodeenvoudig, ik wist 't van den
beginne af reeds!&rdquo;</p>

<p>Er volgde een oogenblik stilzwijgen. Krelissen had zich
doodbedaard gehouden, hij keek ieder tevreden aan, als om
hen te overtuigen, dat hij thans in 't geheel niet meer om de
benoeming gaf. Eindelijk zei hij met zijne gewone vaste stem:</p>

<p>&bdquo;Ik zal morgen mijn eervol ontslag en mijn pensioen vragen,
meneer Distelboom!&rdquo;</p>

<p>&bdquo;Ja, beste vriend!&rdquo;&mdash;ging het
&bdquo;geachte<ins class="corr" id="corr52" title="Niet in Bron.">&rdquo;</ins> lid voort&mdash;&bdquo;ik begrijp,
dat het voor jou onaangenaam is. Maar we moeten ons schikken in de
omstandigheden. 't Is een vast principe bij deze regeering, heb ik
opgemerkt, om den dienst aan de Ministeriën te vereenvoudigen, oude
ambtenaren door jongeren te vervangen&mdash;in één woord: economie, goed werk
voor goed loon!&rdquo;</p>

<p>&bdquo;Juist, meneer Distelboom!&rdquo;&mdash;viel Willem in&mdash;&bdquo;zoo moest
het zijn, maar hoe is het? IJverige en brave ambtenaren als
mijn vader laat men in de schaduw. Men exploiteert ze soms
nog, als men te traag is om zelf een moeielijk wetenschappelijk
onderzoek in 't werk te stellen. Maar wie worden benoemd?
Onbeduidende sujetten met uitgebreide familie-relatiën, met
<span class="pagenum" title="208">&nbsp;</span><a id="p_208"></a>voorspraak en een ijdel gerucht van bekwaamheid, 't welk gedienstige
vrienden en nieuwtjeskramers zoo goed zijn aan alle
hoeken der stad uit te roepen.&rdquo;</p>

<p>Het &bdquo;geachte&rdquo; lid keek vreemd op. Aan de uitdrukking van
zijn gezicht kon men zien, dat hij het bijna der moeite waard
achtte zich boos te maken.</p>

<p>&bdquo;Maar wie is benoemd?&rdquo;&mdash;vroeg Krelissen kalm.</p>

<p>&bdquo;Een commies aan jou Ministerie, Krelissen! Jonkheer de
Rijk van Varenhorst.&rdquo;</p>

<p>&bdquo;Die zal in de eerste dagen niet in staat zijn dat ambt
waar te nemen!&rdquo;&mdash;merkte Willem op.</p>

<p>&bdquo;En dat waarom niet?&rdquo;&mdash;vroeg Distelboom, die op het
punt was in drift uit te barsten.</p>

<p>&bdquo;Omdat deze zeer achtenswaardige, aanstaande hoofdcommies
gisteravond heeft goedgevonden, ons te na te komen. Ik stond
met mijne zuster Betsy naar een winkel in de Hoogstraat te
kijken, toen deze voortreffelijke heer onverwacht zijn arm om
de leest mijner zuster sloeg met het halfgelukte plan haar te
omhelzen, waarop ik Z.Ed. bij de borst greep en zoo onzacht
op de straat wierp, dat Z.E's mond en neus er nog eenige
dagen de herinnering aan zullen bewaren.&rdquo;</p>

<p>Het &bdquo;geachte&rdquo; lid stond woedend op, en zweeg een oogenblik,
om zijne drift meester te blijven. Eindelijk sprak hij, zijne
keel schrapend, half schor:</p>

<p>&bdquo;Wel zoo, mannetje, ben jij zoo bij de hand! Pas maar op,
daar zijn hier nog commissarissen van politie en officieren van
justitie in Den Haag. Die weten wel raad met brutale jongens....&rdquo;</p>

<p>&bdquo;Ik vraag wel om verschooning!&rdquo;&mdash;viel Willem snel in,
en trad een paar schreden op Distelboom toe&mdash;&bdquo;als er hier
van brutale lui sprake moet zijn, dan zal ik de eer hebben ze
aan te wijzen. Weet u wel, meneer Distelboom! wat brutaal
is? 't Is brutaal, met een effen gezicht bij eene fatsoenlijke
familie binnen te dringen, om ze uit louter &bdquo;<span xml:lang="de">Schadenfreude</span>&rdquo;
eene onaangename tijding te brengen. 't Is brutaal, zich met
groote woorden op de onafhankelijkheid van zijn karakter als
<span class="pagenum" title="209">&nbsp;</span><a id="p_209"></a>volksvertegenwoordiger te beroepen, en in 't geheim voor gunstbetoon
en protectie van verre neven zijne stem aan een Minister
te verkoopen! 't Is brutaal, van commissarissen van politie
en officieren van justitie te spreken, als de heiligste eeden en
duurste verplichtingen met voeten getreden worden....&rdquo;</p>

<p>Maar moeder had hare hand op Willems schouder gelegd.
Hij zweeg eensklaps. Het &bdquo;geachte&rdquo; lid had met een spottenden
glimlach geluisterd naar den &bdquo;brutalen jongen&rdquo;&mdash;doch de
bleekheid van zijn gelaat staafde, hoe uitmuntend de kastijding
haar doel trof.</p>

<p>&bdquo;Adieu, dames! Bonjour, Krelissen!&rdquo;&mdash;riep hij haastig,
terwijl hij driftig een paar stoelen uit den weg schopte.&mdash;&bdquo;Veel
geluk met je knappen zoon!&rdquo;</p>

<p>Allen zwegen, tot het geluid zijner voetstappen was uitgestorven.
Toen stak de oude Krelissen zijne beide handen uit,
en drukte die zijns zoons met warmte en dankbaarheid.</p>

<p>&bdquo;Willem! je bent een door en door flinke jongen! Voor een
paar dagen nog dacht ik, dat ik mij dood zou ergeren, als de
benoeming mij ontging&mdash;en zie, ik ben rustig en kalm. Wat
je daar gezegd hebt, heeft mij veerkracht en zedelijken moed
teruggegeven. De knoeierij is gewroken, ze zullen er geen
zegen op hebben.&rdquo;</p>

<p>Maar moeder had in stilte 't hoofd geschud. Zachtjes viel ze in:</p>

<p>&bdquo;Ik had niet vermoed, lieve man! dat je Willem sterken
zoudt in zijne heftigheid. Wij mogen niet oordeelen, ons niet
wreken! De zachtheid des gemoeds is onzen Heiland oneindig
welgevalliger, dan de toorn des wraakzuchtigen! En dan, hoe
zal het afloopen?&rdquo;</p>

<p>&bdquo;Wees niet bang, moedertje!&rdquo;&mdash;viel Willem in.&mdash;&bdquo;Ze zullen
zich wel rustig houden, want anders kwamen hunne schandalen
uit. Maar, omdat ik nu wil, dat we allen vandaag gelukkig
zullen zijn, zoo vraag ik u met deze kus verschooning,
want u heeft in zeker opzicht wel zeer stellig gelijk.&rdquo;</p>

<p><span class="pagenum" title="210">&nbsp;</span><a id="p_210"></a></p>

<hr class="chend" />

<p><span class="pagenum" title="211">&nbsp;</span><a id="p_211"></a></p>

<div class="inhoud">

  <h2 class="h2inh"><a id="INHOUD">INHOUD.</a></h2>

  <hr class="chbegin" />

  <table class="toc" summary="inhoudsopgave">
  <tbody>
    <tr>
      <td class="tdl"></td>
      <td class="tdr">Bladz.</td>
    </tr>
    <tr>
      <td class="tdl">Eene begrafenis in den Zuid-Atlantischen Oceaan</td>
      <td class="tdr"><a href="#p_1">1</a></td>
    </tr>
    <tr>
      <td class="tdl">Ter koperen Bruiloft van den WelEd. Geboren Heer Caspar Janssen Van der Comme</td>
      <td class="tdr"><a href="#p_15">15</a></td>
    </tr>
    <tr>
      <td class="tdl" xml:lang="fr">N'est pas peintre, qui veut</td>
      <td class="tdr"><a href="#p_76">76</a></td>
    </tr>
    <tr>
      <td class="tdl">Mijnheer Apollo en de menschen in Beötië</td>
      <td class="tdr"><a href="#p_113">113</a></td>
    </tr>
    <tr>
      <td class="tdl">Eene opvoeding in de <span xml:lang="fr">Stalles</span></td>
      <td class="tdr"><a href="#p_149">149</a></td>
    </tr>
    <tr>
      <td class="tdl">Wat thans niet meer gebeuren kan</td>
      <td class="tdr"><a href="#p_184">184</a></td>
    </tr>
  </tbody>
  </table>

  <hr class="chend" />
</div>

<div class="TNbox">
<a id="correctie"></a>

<h2>Overzicht aangebrachte correcties</h2>

<p>De volgende correcties zijn aangebracht in de tekst:</p>

<table summary="correcties in tekst">
  <thead>
    <tr><th>Plaats</th><th>Bron</th><th>Correctie</th></tr>
  </thead>
  <tbody>
    <tr><td class="td2"><a href="#corr1">Blz. 11</a></td><td class="td4">,</td><td class="td4">.</td></tr>
    <tr><td class="td2"><a href="#corr2">Blz. 15</a></td><td class="td4">verledenen</td><td class="td4">verleden en</td></tr>
    <tr><td class="td2"><a href="#corr3">Blz. 18</a></td><td class="td4">?</td><td class="td4">!</td></tr>
    <tr><td class="td2"><a href="#corr4">Blz. 23</a></td><td class="td4">.</td><td class="td4">,</td></tr>
    <tr><td class="td2"><a href="#corr5">Blz. 25</a></td><td class="td4">,</td><td class="td4">[<i>Verwijderd.</i>]</td></tr>
    <tr><td class="td2"><a href="#corr6">Blz. 29</a></td><td class="td4">fijnbeschaafdeu</td><td class="td4">fijnbeschaafden</td></tr>
    <tr><td class="td2"><a href="#corr7">Blz. 37</a></td><td class="td4">[<i>Niet in Bron.</i>]</td><td class="td4">&bdquo;</td></tr>
    <tr><td class="td2"><a href="#corr8">Blz. 37</a></td><td class="td4">[<i>Niet in Bron.</i>]</td><td class="td4">&rdquo;</td></tr>
    <tr><td class="td2"><a href="#corr9">Blz. 42</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr10">Blz. 45</a></td><td class="td4">Wilhelmine</td><td class="td4">Wilhelmina</td></tr>
    <tr><td class="td2"><a href="#corr11">Blz. 48</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr12">Blz. 63</a></td><td class="td4">Ziiverlink</td><td class="td4">Zilverlink</td></tr>
    <tr><td class="td2"><a href="#corr13">Blz. 68</a></td><td class="td4">Paulina</td><td class="td4">Pauline</td></tr>
    <tr><td class="td2"><a href="#corr14">Blz. 80</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr15">Blz. 87</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr16">Blz. 89</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr17">Blz. 90</a></td><td class="td4">fiesch</td><td class="td4">flesch</td></tr>
    <tr><td class="td2"><a href="#corr18">Blz. 90</a></td><td class="td4">beiden</td><td class="td4">beide</td></tr>
    <tr><td class="td2"><a href="#corr19">Blz. 91</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr20">Blz. 93</a></td><td class="td4">Schilveren</td><td class="td4">Schilferen</td></tr>
    <tr><td class="td2"><a href="#corr21">Blz. 108</a></td><td class="td4">[<i>Niet in Bron.</i>]</td><td class="td4">&bdquo;</td></tr>
    <tr><td class="td2"><a href="#corr22">Blz. 118</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr23">Blz. 126</a></td><td class="td4">[<i>Niet in Bron.</i>]</td><td class="td4">&bdquo;</td></tr>
    <tr><td class="td2"><a href="#corr24">Blz. 130</a></td><td class="td4">onbeschrijfeijke</td><td class="td4">onbeschrijfelijke</td></tr>
    <tr><td class="td2"><a href="#corr25">Blz. 132</a></td><td class="td4">biljarte</td><td class="td4">biljartte</td></tr>
    <tr><td class="td2"><a href="#corr26">Blz. 140</a></td><td class="td4">,</td><td class="td4">[<i>Verwijderd.</i>]</td></tr>
    <tr><td class="td2"><a href="#corr22">Blz. 141</a></td><td class="td4">[<i>Niet in Bron.</i>]</td><td class="td4">Von&nbsp;</td></tr>
    <tr><td class="td2"><a href="#corr23">Blz. 141</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr29">Blz. 142</a></td><td class="td4">.</td><td class="td4">,</td></tr>
    <tr><td class="td2"><a href="#corr30">Blz. 144</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr31">Blz. 146</a></td><td class="td4">iieve</td><td class="td4">lieve</td></tr>
    <tr><td class="td2"><a href="#corr32">Blz. 148</a></td><td class="td4">gevoed</td><td class="td4">gevoeld</td></tr>
    <tr><td class="td2"><a href="#corr33">Blz. 148</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr34">Blz. 150</a></td><td class="td4">[<i>Niet in Bron.</i>]</td><td class="td4">&rdquo;</td></tr>
    <tr><td class="td2"><a href="#corr35">Blz. 151</a></td><td class="td4">[<i>Niet in Bron.</i>]</td><td class="td4">&bdquo;</td></tr>
    <tr><td class="td2"><a href="#corr36">Blz. 164</a></td><td class="td4">Mlle</td><td class="td4">M<sup>lle</sup></td></tr>
    <tr><td class="td2"><a href="#corr37">Blz. 165</a></td><td class="td4">bedekten</td><td class="td4">bedekken</td></tr>
    <tr><td class="td2"><a href="#corr38">Blz. 166</a></td><td class="td4">Mlle</td><td class="td4">M<sup>lle</sup></td></tr>
    <tr><td class="td2"><a href="#corr39">Blz. 167</a></td><td class="td4">Mlle</td><td class="td4">M<sup>lle</sup></td></tr>
    <tr><td class="td2"><a href="#corr40">Blz. 167</a></td><td class="td4">Pasquita</td><td class="td4">Paquita</td></tr>
    <tr><td class="td2"><a href="#corr41">Blz. 167</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr42">Blz. 168</a></td><td class="td4">Mlle</td><td class="td4">M<sup>lle</sup></td></tr>
    <tr><td class="td2"><a href="#corr43">Blz. 168</a></td><td class="td4">Mlle</td><td class="td4">M<sup>lle</sup></td></tr>
    <tr><td class="td2"><a href="#corr44">Blz. 181</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr46">Blz. 184</a></td><td class="td4">[<i>Niet in Bron.</i>]</td><td class="td4">&bdquo;</td></tr>
    <tr><td class="td2"><a href="#corr47">Blz. 185</a></td><td class="td4">jou</td><td class="td4">jouw</td></tr>
    <tr><td class="td2"><a href="#corr48">Blz. 189</a></td><td class="td4">[<i>Niet in Bron.</i>]</td><td class="td4">,</td></tr>
    <tr><td class="td2"><a href="#corr49">Blz. 190</a></td><td class="td4">glacè-handschoenen</td><td class="td4">glacé-handschoenen</td></tr>
    <tr><td class="td2"><a href="#corr50">Blz. 203</a></td><td class="td4">[<i>Niet in Bron.</i>]</td><td class="td4">.</td></tr>
    <tr><td class="td2"><a href="#corr51">Blz. 207</a></td><td class="td4">[<i>Niet in Bron.</i>]</td><td class="td4">&rdquo;</td></tr>
    <tr><td class="td2"><a href="#corr52">Blz. 207</a></td><td class="td4">[<i>Niet in Bron.</i>]</td><td class="td4">&rdquo;</td></tr>
  </tbody>
</table>
</div>

<p>&nbsp;</p>
<p>&nbsp;</p>
</body>
</html>
